<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="it" lang="it">
  <head>
    <meta http-equiv="Content-Type" content="text/html;charset=UTF-8" />
    <meta http-equiv="Content-Style-Type" content="text/css" />
    <title>
      The Project Gutenberg eBook of Ettore Fieramosca, by Massimo D'Azeglio.
    </title>

<link rel="coverpage" href="images/cover.jpg" />

    <style type="text/css">

div.titlepage {text-align: center;
               padding-bottom: 2em;
               page-break-before: always;
               page-break-after: always;
               padding-top: 3em;}

div.chapter {page-break-before: always;
             padding-top: 3em;}

div.ind   {page-break-before: always;
           margin-top: 4em;}


body {margin-left: 10%;
      margin-right: 10%;}

h1,h2 {text-align: center;
        clear: both;}

h1 {text-align: center;
    font-size: 200%;
    margin-top: 2em;
    margin-bottom: 2em;}

h2 {text-align: center;
    font-size: 140%;
    margin-top: 1em;
    margin-bottom: 2em;}

p  {margin-top: 0.2em;
    margin-bottom: 0;
    text-align: justify;
    text-indent: 1.5em;}

.pn {margin-top: 0.2em;
     text-indent: 0;}

.pl {margin-top: 0.2em;
     text-indent: 0;
     margin-left: 15%;}

.pf {text-indent: 0;
     margin-left: 50%;}

.pp {text-indent: 0;
     margin-left: 15%;
     font-size: 90%;
     margin-top: 0.5em;
     margin-bottom: 0.5em;
}

.p1       {margin-top: 1em;}
.p2       {margin-top: 2em;}
.p4       {margin-top: 4em;}
.p6       {margin-top: 6em;}
.b1       {margin-bottom: 1em;}

.large    {font-size: 130%;}

.elarge   {font-size: 150%;}

.small    {font-size: 75%;}

hr {
    width: 33%;
    margin-top: 2em;
    margin-bottom: 2em;
    margin-left: 33.5%;
    margin-right: 33.5%;
    clear: both;}

hr.tb   {width: 45%;
         margin-left: 27.5%;
         margin-right: 27.5%;}

hr.chap {width: 65%;
         margin-left: 17.5%;
         margin-right: 17.5%;}

.pagenum {
    visibility: hidden;
    position: absolute;
    left: 92%;
    font-size: smaller;
    text-align: right;
    font-style: normal;
    font-weight: normal;}

.pagenumr {
    visibility: hidden;
    position: absolute;
    left: 92%;
    font-size: smaller;
    text-align: right;
    text-indent: 1.7em;
    font-style: normal;
    font-weight: normal;}


.blockquot {
    margin-left: 5%;
    margin-right: 10%;}


.center   {text-align: center;}

.right   {text-align: right;}

.smcap    {font-variant: small-caps;}

/* Images */
.figcenter   {
    margin: auto;
    text-align: center;}

/* Footnotes */
.footnotes        {border: dashed 1px;}

.footnote         {margin-left: 10%;
                   margin-right: 10%;
                   font-size: 0.9em;
                   margin-top: 0.5em;}

.footnote .label  {position: absolute; right: 84%; text-align: right;}

.fnanchor {
    vertical-align: super;
    font-size: .8em;
    text-decoration:
    none;}

/* Transcriber's notes */
.transnote {background-color: #E6E6FA;
    color: black;
     font-size:smaller;
     padding:0.5em;
     margin-bottom:5em;
     font-family:sans-serif, serif; }
    </style>
  </head>

<body>

<div class="figcenter">
  <img src="images/cover.jpg" width="300" height="400" alt="" />
  </div>

<div class="chapter">

<h2>INDICE.</h2>

<p class="pn">
<a href="#CAPITOLO_PRIMO">CAPITOLO PRIMO.</a><br />
<a href="#CAPITOLO_SECONDO">CAPITOLO SECONDO.</a><br />
<a href="#CAPITOLO_TERZO">CAPITOLO TERZO.</a><br />
<a href="#CAPITOLO_QUARTO">CAPITOLO QUARTO.</a><br />
<a href="#CAPITOLO_QUINTO">CAPITOLO QUINTO.</a><br />
<a href="#CAPITOLO_SESTO">CAPITOLO SESTO.</a><br />
<a href="#CAPITOLO_SETTIMO">CAPITOLO SETTIMO.</a><br />
<a href="#CAPITOLO_OTTAVO">CAPITOLO OTTAVO.</a><br />
<a href="#CAPITOLO_NONO">CAPITOLO NONO.</a><br />
<a href="#CAPITOLO_DECIMO">CAPITOLO DECIMO.</a><br />
<a href="#CAPITOLO_DECIMOPRIMO">CAPITOLO DECIMOPRIMO.</a><br />
<a href="#CAPITOLO_DECIMOSECONDO">CAPITOLO DECIMOSECONDO.</a><br />
<a href="#CAPITOLO_DECIMOTERZO">CAPITOLO DECIMOTERZO.</a><br />
<a href="#CAPITOLO_DECIMOQUARTO">CAPITOLO DECIMOQUARTO.</a><br />
<a href="#CAPITOLO_DECIMOQUINTO">CAPITOLO DECIMOQUINTO.</a><br />
<a href="#CAPITOLO_DECIMOSESTO">CAPITOLO DECIMOSESTO.</a><br />
<a href="#CAPITOLO_DECIMOSETTIMO">CAPITOLO DECIMOSETTIMO.</a><br />
<a href="#CAPITOLO_DECIMOTTAVO">CAPITOLO DECIMOTTAVO.</a><br />
<a href="#CAPITOLO_DECIMONONO">CAPITOLO DECIMONONO.</a><br />
<a href="#CONCLUSIONE">CONCLUSIONE.</a><br />
</p>
</div>

<hr class="chap" />

<p><span class="pagenum"><a name="Page_i" id="Page_i">[Pg i]</a></span></p>

<div class="titlepage">

<h1>ETTORE FIERAMOSCA.</h1><p><span class="pagenum"><a name="Page_ii" id="Page_ii">[Pg ii]</a><br /><a name="Page_iii" id="Page_iii">[Pg iii]</a></span></p>

<p class="center pn p4">
<span class="elarge">ETTORE FIERAMOSCA<br /></span>
<br />
OSSIA<br />
<br />
<span class="large">LA DISFIDA DI BARLETTA,<br /></span>
<br />
<span class="small">DI</span><br />
<br />
<span class="large"><b>MASSIMO D'AZEGLIO.</b><br /></span>
<br />
FIRENZE.<br />
<br />
FELICE LE MONNIER.<br />
&mdash;<br />
1850.<br />
</p>
</div>

<p><span class="pagenum"><a name="Page_iv" id="Page_iv">[Pg iv]</a></span></p>
<hr class="chap" />

<p><span class="pagenum"><a name="Page_1" id="Page_1">[Pg 1]</a></span></p>

<h2><a name="ETTORE_FIERAMOSCA" id="ETTORE_FIERAMOSCA">ETTORE FIERAMOSCA.</a></h2>

<hr class="chap" />
<div class="chapter">

<h2><a name="CAPITOLO_PRIMO" id="CAPITOLO_PRIMO">CAPITOLO PRIMO.<br />&mdash;</a></h2>

<p class="pn">Al cadere d'una bella giornata d'aprile dell'anno 1503 la
campana di San Domenico in Barletta sonava gli ultimi tocchi
dell'avemaria. Sulla piazza vicina in riva al mare, luogo
di ritrovo degli abitanti tranquilli che, nelle terricciuole dei
climi meridionali specialmente, sogliono sulla sera essere insieme
a barattar parole al sereno per riposarsi dalle faccende
del giorno, stavano col fine medesimo dispersi in varj
gruppi molti soldati spagnuoli ed italiani, alcuni passeggiando,
altri fermi, o seduti, od appoggiati alle barche tirate
a secco, delle quali era ingombra la spiaggia, e, com'è
costume delle soldatesche d'ogni età e d'ogni nazione, il loro
contegno era tale che pareva dire: il mondo è nostro. Di
fatto, lasciato loro il campo migliore, si tenevano i terrazzani
in disparte, dando così a questa loro burbanza tacita
approvazione. Chi per figurarsi questo quadro si volesse
rappresentare una simile radunata de' nostri soldati moderni
nella loro misera <i>uniforme</i>, sarebbe lontano assai dall'averne
una giusta immagine. L'esercito di Consalvo, le fanterie specialmente,
quantunque le meglio in arnese, e le migliori di
tutta cristianità, non conoscevano però, più di qualunque
altra milizia del secolo XVI, la stretta disciplina moderna,
che è giunta a render simili un soldato all'altro dalle scarpe
al cappello. Qui invece, ogni uomo che facesse il mestier
dell'arme a piede o a cavallo, poteva vestirsi, armarsi ed
adornarsi come più gli piacesse; onde nasceva fra questa
turba una mirabile varietà e vaghezza nelle fogge, ne' colori
e nel portamento, dal quale si poteva facilmente conoscere<span class="pagenumr"><a name="Page_2" id="Page_2">[Pg 2]</a></span>
a qual nazione appartenesse ogni individuo. Gli Spagnuoli,
per lo più serii, immobili, atteggiati da bravacci, ed avvolti
(o com'essi dicono <i>embozados</i>) nella <i>capa</i> nazionale, dalla
quale si vedeva uscir per di sotto la lunga e sottil lama di
Toledo; gl'Italiani loquaci e pronti al gestire, in sajo od in
farsetto colla daga pistolese appesa dietro le reni.</p>

<p>Al sonare della campana era cessato il susurro, e scomparendo
la maggior parte de' cappelli, le teste eran rimaste
scoperte, perchè in quel tempo anche i soldati credevano in
Dio, e talvolta lo pregavano. Dopo piccola pausa tornarono
a luogo i cappelli, ricominciò il bisbiglio; e benchè quella
turba presa insieme avesse al primo aspetto un non so che
di gajo e di vivace, si poteva tuttavia facilmente avvedersi,
girando fra i diversi crocchi, esservi un motivo comune di
tristezza e di scoramento, al quale erano volte le menti e le
parole di tutti. Infatti il motivo era vero e possente. La fame
cominciava a farsi sentire fra i soldati ed anche fra gli abitanti
di Barletta, ove il gran Capitano, aspettando i tardi
ajuti di Spagna, teneva chiuso l'esercito di troppo inferiore
a quello dei Francesi perchè s'arrischiasse commetter la
somma delle cose alla fortuna d'una giornata.</p>

<p>Tre lati della piazza erano chiusi da certe povere case di
marinaj e pescatori, dalla chiesa e dall'osteria. Il quarto s'apriva
alla marina, ingombro, com'è costume di tali luoghi,
di barche, reti e di altri attrezzi pescherecci; ed all'ultima linea
dell'orizzonte si vedeva sorgere dal seno delle acque la
bruna forma del monte Gargano, sulla cui vetta andava morendo
l'ultimo raggio del sole cadente.</p>

<p>Nello spazio frapposto, veleggiava chetamente un legno
sottile; e si volgeva tratto tratto per cercare il vento che soffiava
incostante in quel golfo, increspando qua e là a lunghe
strisce la superficie del mare. La distanza tuttavia della nave
e la dubbia luce del crepuscolo non lasciavano distinguere
qual fosse la sua bandiera.</p>

<p>Uno Spagnuolo, che insieme con molti soldati era presso
alla riva, la guardava fisso, aguzzando le ciglia, ed attorcigliandosi
certi grandissimi baffi più bigi che neri.</p>

<p>&mdash;Che cosa guardi che sembri una statua, e non dai retta<span class="pagenum"><a name="Page_3" id="Page_3">[Pg 3]</a></span>
a chi discorre con te?&mdash;</p>

<p>Quest'apostrofe d'un soldato napoletano, che non avendo
ottenuta risposta ad una prima domanda, se l'aveva per
male, non mosse nè punto nè poco l'imperturbabile Spagnuolo.
Alla fine con un sospiro che pareva uscire più da
un mantice che dal petto d'un uomo, disse:</p>

<p>&mdash;<i>Voto a Dios que nuestra segnora de Gaeta</i>, che manda
buon vento e buon cammino a tanti che la pregano in mare,
potrebbe mandar ora questa fusta a noi che la preghiamo in
terra, e non abbiamo da metter sotto i denti altro che il calcio
dell'archibuso! Chi sa che non porti grano e provvisioni
a quei <i>descomulgados</i> di Francesi che ci tengono stretti in
questa gabbia per farci morir di fame...... <i>Y mala Pasqua me
de Dios y sea la primera que viniere, si a su gracia el segnor
Gonzalo Hernandez</i><a name="FNanchor_1_1" id="FNanchor_1_1"></a><a href="#Footnote_1_1" class="fnanchor">[1]</a> quando ha ben pranzato e meglio cenato
gl'importa di noi più che del <i>cuero de sus zapatos</i><a name="FNanchor_2_2" id="FNanchor_2_2"></a><a href="#Footnote_2_2" class="fnanchor">[2]</a>.</p>

<p>&mdash;Che cosa può far Consalvo?&mdash;rispose con istizza il Napoletano,
contento di contraddire:&mdash;dovrà diventar pane
per entrar in corpo ad una bestia come te? Quando ne avrà,
ne darà; e le navi che il malanno loro ha portate nelle secche
di Manfredonia, chi l'ha divorate? Consalvo, o voi altri?&mdash;</p>

<p>Lo Spagnuolo un po' mutato in viso mostrava di voler rispondere,
ma fu interrotto da un altro del crocchio, il quale,
battendogli sulla spalla, scuotendo la testa, ed abbassando
la voce, come per dar maggior peso alle parole,</p>

<p>&mdash;Ricordati Nugno&mdash;gli disse&mdash;che il ferro della tua
picca era a tre dita dal petto di Consalvo il giorno che in
Taranto per esser pagati si fece quello strano scherzo.....; e
se v'è stata volta in cui abbia creduto che quel tuo collo nero
dovesse far amicizia collo spago, è stata quella..... Ti ricordi
che si faceva schiamazzi da sbigottir un leone? Si muove
là il torrione del castello? (ed additava la torre maggiore
della rocca che mostrava il capo al disopra delle case)
tanto si mosse Consalvo, e freddo freddo..... mi par di vederlo.....
con quella sua mano pelosa scansò il ferro e ti
disse: <i>mira que sin querer no me hieras</i>......<a name="FNanchor_3_3" id="FNanchor_3_3"></a><a href="#Footnote_3_3" class="fnanchor">[3]</a>.&mdash;</p>

<p>A questo punto il volto bruno del vecchio soldato diventò<span class="pagenum"><a name="Page_4" id="Page_4">[Pg 4]</a></span>
più bruno la metà, e per rompere un discorso che poco gli
garbava, tagliò la parola all'altro dicendo:</p>

<p>&mdash;Che cosa m'importa a me di Taranto, della picca, o di
Gonzalo?</p>

<p>&mdash;Che t'importa?&mdash;ripigliò il primo sorridendo&mdash;Se
vuoi dar retta a Ruy Perez, e serbar libero il passaggio al
pane per quando Dios <i>fuere servido</i> di mandarcene, non parlar
tant'alto che Consalvo ti senta e si ricordi di Taranto...
Mezza parola è poco, e una è troppo, dice l'italiano; ed uomo
avvisato, mezzo salvato.&mdash;</p>

<p>Nugno rispose con un certo garbuglio, al quale la sua
mente non pareva avesse gran parte: l'avviso ricevuto lo
metteva in pensiero suo malgrado; volse con dubbio l'occhio
in giro per veder se l'idea di denunciare le sue poco misurate
parole era nata in qualche cervello. Quest'indagine per
fortuna fu o gli parve rassicurante.</p>

<p>La piazza intanto era rimasta quasi deserta: l'ora di notte
sonava in castello, onde questo gruppo imitò gli altri che
già s'erano andati sciogliendo, e si disperse fra le strette ed
oscure vie della città.</p>

<p>&mdash;Diego Garcia tornerà stasera&mdash;diceva camminando
Ruy Perez&mdash;le buone lance del suo terzo avran trovato da far
caccia in campagna, e forse avremo domani un pranzo migliore
della cena d'oggi.&mdash;</p>

<p>I pensieri suscitati da una tale speranza troncarono a tutti
le parole, ed ognuno tornò in silenzio al proprio alloggiamento.</p>

<p>Nel tempo che si facevano questi discorsi, il legno che
dapprima pareva passasse al suo viaggio, s'era piano piano
venuto accostando. Pose in mare una barchetta nella quale
scesero due uomini, che prestamente vogarono verso la
spiaggia; ed appena scostati, il legno maggiore, spiegate tutte<span class="pagenum"><a name="Page_5" id="Page_5">[Pg 5]</a></span>
le vele, s'allontanò; nè più si rivide. Approdò il battello
nella parte più oscura della piazza, ed i due rematori saltarono
a terra. Il primo di questi stranieri, visto che in quel
luogo non v'era persona, si fermò ad aspettare il compagno
che rimaneva addietro occupato a caricarsi d'una valigia e
di cert'altri impicci; fatta la qual cosa condusse la barca alla
punta d'un picciol molo che serviva allo sbarco de' legni
maggiori, quindi raggiunse quello che, per quanto accennava
la presenza ed una cert'aria d'arrogante superiorità, non
sembrava di condizione eguale alla sua, e che gli disse come
conclusione de' discorsi fatti durante il tragitto:</p>

<p>&mdash;Michele, è tempo dunque d'essere accorto; sai chi sono,
e più non ti dico.&mdash;</p>

<p>Michele intese benissimo la forza di queste poche sillabe;
accennò col capo che farebbe, e s'avviarono all'osteria.</p>

<p>Davanti alla porta principale di questa, sei pilastri sottili
di mattoni rozzi sostenevano un pergolato, sotto il quale
erano parecchie tavole disposte all'uso degli avventori. L'oste
(il cui nome era Baccio da Rieti, ma che per certi sospetti
aveva dal popolo il soprannome di Veleno, e così veniva
chiamato da tutti) avea fatto dipingere fra due finestre un
gran Sole in rosso, al quale il pittore, secondo nozioni astronomiche
che non sono perdute ancora, aveva attribuito occhi,
naso e bocca, con certi raggi color d'oro, fatti a coda di
rondine, che di giorno si vedevano un miglio lontano. L'interno
della casa era diviso in due piani: uno stanzone terreno
serviva di cucina e di camera da mangiare; per una
scala di legno si saliva al secondo, ove l'oste abitava colla
famiglia, e con qualche disgraziato quando capitava a passar
ivi la malanotte. L'uso comune d'Italia era in quei tempi di
cenare alle ventitrè: a quest'ora pertanto non si trovavano
colà che pochi soldati o capisquadra seduti sulla porta al
fresco, della compagnia del signor Prospero Colonna,
che seguiva la fortuna di Spagna: tutti giovani arditi,
che quivi cogli altri bravi dell'esercito avean costume di
ripararsi. L'oste, che sapeva il suo mestiere, non lasciava
mancar loro nè carte nè vino; ed essendo uomo sollazzevole
e pieno di grilli, sempre piacevolmente ad ognuno<span class="pagenum"><a name="Page_6" id="Page_6">[Pg 6]</a></span>
diceva la sua; e così intrattenendoli spillava loro i danari.
Stava appunto Veleno ritto sull'uscio, facendosi vento colla
berretta, il grembiule alzato sul fianco; e le parole, le risa
e il romore andavano alle stelle.</p>

<p>Giunsero i due forestieri, e per non parer tali camminavano
passo passo, fermandosi spesso e cicalando fra loro;
quando furono rimpetto all'uscio, e 'l chiarore del focolare
di dentro percosse loro nel volto, apparvero vestiti nè più
nè meno come ogni altro che fosse quivi. Poco badò loro la
brigata quando entraron dentro; se non che uno, che era
seduto più lontano, e stando all'oscuro aveva meglio veduto
costoro, non potè far che non desse in un <i>oh!</i> di grandissima
maraviglia, e dicesse mezzo rizzandosi: <i>il duca!</i>....
Il suono col quale fu pronunziata questa parola mostrava
dovesse esser seguita da un nome; ma un leggiero volger
d'occhio di colui che entrava, bastò a rimandare questo nome
in gola al soldato. Nessuno avea posto mente a questo suo
sbigottimento: un solo compagno che gli era presso gli disse:</p>

<p>&mdash;Boscherino! Che duca ti vai sognando? Pure non t'ho
visto bere oggi. Ti par egli luogo da duchi codesto?&mdash;Non
parve vero a Boscherino di non trovar fede, e d'esser tenuto
pazzo o briaco; e senza entrar in altro, volse destramente
le parole, ritornando ai discorsi di prima.</p>

<p>Dietro i due entrati nell'osteria s'avviò Veleno colla sua
rotonda e bisunta persona e con una cera olivastra, barbuta
e maliziosa, nella quale si vedea un miscuglio che teneva
del coviello e dell'assassino. Senza molto scomporsi fece
l'atto di far di berretta, e disse:</p>

<p>&mdash;Comandate, signori.&mdash;</p>

<p>Quegli che già sappiamo chiamarsi Michele, fattosi avanti,
disse:</p>

<p>&mdash;Si vorrebbe cenare.&mdash;</p>

<p>L'oste si scontorse, e rispose con tuono afflitto, che si
sforzò di far apparire sincero,&mdash;Cenare? Vorrete dire mangiar
un boccone alla meglio, se pure si potrà metter insieme...
Dio sa che cosa v'è rimasto in casa in questa stretta
d'assedio! Che prima un pane valeva un cortonese, ed ora
sta mezzo fiorino, e tanto lo pago io al forno.... A ogni modo<span class="pagenum"><a name="Page_7" id="Page_7">[Pg 7]</a></span>
per signori pari vostri si ripiegherà.... m'ingegnerò....&mdash;E
con quest'esordio destinato, secondo l'usanza degli osti, a
far pagar dieci quel che val due, aperse un armadio, e trattone
un tegame lo pose sul fornello; e coll'ajuto del vento
fatto col grembiule, e che alzava la cenere sino al soffitto,
fu presto riscaldato uno spezzato di capretto, che al dir dell'oste
era la sola vivanda che fosse a quell'ora in Barletta, e
dovea servir di cena ad un caporale che veniva per essa a
momenti; ma signori pari loro non si potevano mandar a letto
a digiuno.</p>

<p>Comunque ella fosse, la vivanda fu gradita, e venne recata
in istoviglie di terra a fiori, insieme con un boccale dell'istessa
materia a larga pancia, e con un mezzo cacio pecorino
duro come un sasso, nel quale eran impressi i colpi di
coltello degli avventori antecedenti che avean già fatte le
loro prove contro di lui. Il desco al quale sedevano era in
fondo alla sala, se si può dar un tal nome a questa spelonca
affumicata. Al capo opposto un gran cammino, con una
cappa da dodici persone, avea dalle due parti tre o quattro
fornelli: davanti era la tavola del cuoco; e dal mezzo di
questa, a guisa di un T, un tavolone stretto s'estendeva
quant'era lungo il luogo, quasi fino al muro dirimpetto, ove
i due stavano cenando. Dal trave maestro pendeva nel mezzo
una lucerna d'ottone a quattro bocchini quasi spenta, bastante
appunto perchè altri non si rompesse gli stinchi nelle
panche e negli scabelli che attorniavano il desco.</p>

<p>L'oste, com'ebbe ammannita ogni cosa pel bisogno de' cenanti,
fischiando, com'era suo costume, se ne tornò sull'uscio,
in quella appunto che giungeva correndo sopra un
muletto un uomo, il quale balzato a terra senza toccare
staffa, gridava:</p>

<p>&mdash;Su, giovanotti, allegri e coraggio, chè c'è buona novella:
e tu Veleno fatti in venti pezzi, e ci sarà da far per tutti.
È tornato Diego Garcia, e scavalcato a casa; ed or ora sarà
qui per cenare: saranno venti o venticinque buone spade,
ed egli solo ne val quattro; onde fa di trovarti all'ordine, e
presto... Ebbene che fai? Sei morto?... Muoviti.&mdash;</p>

<p>L'oste era rimasto a bocca aperta. Quei bravi rizzatisi attorniavano<span class="pagenum"><a name="Page_8" id="Page_8">[Pg 8]</a></span>
e punzecchiavano il messo per sapere com'era
andata la cavalcata.</p>

<p>&mdash;M'avrete morto&mdash;disse spingendoli e togliendosi loro
di mezzo&mdash;e non saprete niente. Parlate voi, o parlo io?</p>

<p>&mdash;Di' su, di' su&mdash;gridarono tutti insieme&mdash;che nuove
abbiamo?</p>

<p>&mdash;Abbiamo la nuova, che torniamo stracchi morti ora
proprio, che siamo stati quattordici ore a cavallo senza un
sorso d'acqua... (Ohè! Veleno, una mezzetta da tre, fresco...
ho la gola asciutta com'un pezzo d'esca...) Ma quaranta capi
di bestiame grosso, e settanta decine di minuto già stanno
in Barletta; e tre uomini d'arme prigioni, che, se Dio
vuole, sputeranno tanti bei ducati d'oro, come siamo cristiani
battezzati, se voglion riveder l'uscio di casa loro. Vi so
dire che c'è voluto del buono a scavalcarli ed averne le spade...
(E questo vino lo porterai prima di cascar morto?...)
Menavano a due mani come saette: uno, in ispecie, era in
terra, e 'l cavallo ferito l'avea messo sotto, e se gli gridava
tutti: renditi, o sei morto; egli dava imbroccate con un suo
spadone, e se non gli si rompeva in un colpo che tirò al cavallo
d'Inigo, e che invece colse l'arcione ferrato, o ci bisognava
finirlo colle lance, o ci veniva ritolto. Pure al fine
ha data a Diego Garcia la mezza spada che gli era rimasta.&mdash;</p>

<p>Veleno in questa giunse col vino e versò da bere al narratore,
il quale gli disse:&mdash;Pur beato che sei venuto una
volta!</p>

<p>&mdash;E come si chiama questo demonio?&mdash;domandò Boscherino.</p>

<p>&mdash;Non saprei... dicevano ch'è un gran barone franzese:
un nome come la Crotte... la... la Motta. Ora mi ricordo, sì,
La Motta: un pezzo di bestione, se vedi, che fa tremar la
terra. Basta, la cosa è finita bene, e sguazzeremo se Dio
vuole.&mdash;Voltando poi l'occhio all'interno dell'osteria:&mdash;E
che fai?&mdash;gridava&mdash;traditore poltrone, che ancora non
metti al fuoco; vuoi che ti misuri le spalle con questa zagaglia?&mdash;</p>

<p>Ed entrava difatti per eseguir la minaccia, ma si fermò vedendo
che un gran pajuolo era già stato messo sopra una<span class="pagenum"><a name="Page_9" id="Page_9">[Pg 9]</a></span>
bracciata di quercioli, e la fiamma andava prendendo, e s'innalzava
crepitando, mentre l'oste sudato e rosso, senza pensar
più nè alla carestia nè all'assedio, e sapendo che con
Paredes ed i suoi compagni non era da scherzare, correva
per casa per dar ordine al tutto. In un lampo ebbe trovato
quanto gli faceva mestieri, e scotennando un agnello, parte
ne mise a bollire, e parte ne infilzò in due lunghi spiedi che
pose a girare sugli uncini de' capifuochi. La faccenda prendeva
buona piega.</p>

<p>&mdash;Or bene&mdash;disse l'ordinator della cena&mdash;buon per te
Veleno. Se costoro giungevano, e non eri all'ordine, avresti
provato quante libbre pesano le cinque dita di Diego Garcia.
Vado, e te li mando qui di volo.</p>

<p>&mdash;Oh Ramazzotto, non verrai tu con esso loro?&mdash;disse uno
de' caporali.</p>

<p>&mdash;Come potrei venire? La compagnia sta tuttora a cavallo.
Mi conviene alloggiarla ed aver l'occhio al bottino, che è in
piazza al castello; e di notte le mani lavorano, ben sai; nè
fra queste squadre manca chi le sappia adoperare. Fieramosca,
Miale Brancaleone e tutti i nostri son costì all'erta, ed a
noi è commesso che non nascano scandali; agli Spagnuoli
un'altra volta. A chi tocca, tocca.</p>

<p>&mdash;S'ell'è come tu di'&mdash;riprese Boscherino&mdash;ne verremo
teco ed ajuteremoti.&mdash;Su, di buona voglia, compagni; quest'uom
dabbene ha più miglia in corpo che non abbiam noi,
e si vuole soccorrerlo.&mdash;Così usciti dall'osteria s'avviarono
parlando delle brighe del giorno verso il luogo ove la compagnia
di Ramazzotto lo stava aspettando. Questi tirandosi
dietro per la briglia la sua cavalcatura, se ne veniva attorniato,
narrando e rispondendo, e Boscherino seguiva tutto
inteso a ciò ch'egli sapeva dire; quando si sentì tirare per la
cappa, e volgendosi vide nell'ombra un uomo, che riconobbe
per uno di que' due che avea lasciati cenando nell'osteria.</p>

<p>&mdash;Boscherino&mdash;gli disse sottovoce fermandolo, mentre
gli altri seguivano la loro via&mdash;il duca ti vuol parlare: non
ti sbigottire, chè non vuol farti un male al mondo. Però sta
sull'avviso, e sii accorto. Andiamo.&mdash;</p>

<p>A Boscherino si mise la febbre addosso udendo queste parole,<span class="pagenum"><a name="Page_10" id="Page_10">[Pg 10]</a></span>
e disse che appena si poteva udire:&mdash;Siete voi D. Michele?</p>

<p>&mdash;Sì, son io: taci, e portati da quel valent'uomo che
sei.&mdash;</p>

<p>Boscherino era stato caposquadra del signor Gio. Pagolo
Baglioni, e di altri signori italiani, e nelle guerre del tempo
s'era sempre portato da valoroso; nè v'era uomo che curasse
meno di lui mettersi ad ogni sbaraglio, tanto che facendosi
la compagnia di 500 fanti e 100 archibusieri per ordine del
signor Prospero, onde condursi in ajuto di Consalvo, era
stato fermato con soldo ragguardevole, e si faceva di lui
grandissimo conto.</p>

<p>Ma l'animo suo, quantunque sicuro, nol potè regger tanto
che le parole udite da D. Michele, e 'l dover ritornare, sapendo
a chi fra momenti si sarebbe trovato innanzi, non gli
facesse tremar le ginocchia; e se avesse potuto scegliere,
avrebbe tolto di scagliarsi piuttosto contra dieci spade che
andare dov'egli andava. Ripensando alle cose passate poco
prima, ben s'appose al vero, e disse fra se:</p>

<p>&mdash;Troppo son certo ch'egli m'ha udito quando dissi <i>il
duca</i>... Il diavolo dell'inferno mi mosse la lingua... eppure
era discosto, e non mi pare d'aver alzato tanto la voce. Ma
dove non giungerebbe quell'anima dannata... Ed ora che malanno
sarà venuto a far qui?&mdash;</p>

<p>Con questi pensieri furono all'osteria. La sola gente di casa
era in cucina. Il duca s'era fatto condurre nella camera ove
dovea dormire, che era sopra il camerone della cena; e le
tavole del soffitto essendo mal connesse, lasciavano tanto di
spazio che si poteva vedere ed udire ogni cosa di sotto.</p>

<p>All'oste era bensì passato un sospetto pel capo che costui
non fosse quello che si mostrava; ma stretti dal nemico soltanto
dalla banda di terra, capitavano quivi per via di mare
ogni qualità d'uomini; nè si faceva gran caso d'un viso che
non fosse appuntino degli ordinarj.</p>

<p>Salirono la scala D. Michele e Boscherino, e vennero alla
camera dov'era il duca. Un letto ricoperto di sargia bigia, un
piccol desco, e pochi sgabelli erano il solo mobile della stanza.
La lucerna, che si veniva smorzando, col vento che fece<span class="pagenum"><a name="Page_11" id="Page_11">[Pg 11]</a></span>
la porta aprendosi, si spense; e Boscherino, mentre D. Michele
andò per altro lume, si trovò quivi allo scuro col duca.
Rimase immobile dov'era, rannicchiandosi al muro, non
osando far parola e nemmeno quasi fiatare, e stupiva di ritrovarsi
così dappoco, egli che non stimava persona al mondo.
Ma il sapere d'essere alla presenza di quel maraviglioso
e terribile uomo, il sentirselo tanto vicino, che, nel silenzio
in cui stavano amendue, poteva udirne il respiro frequente,
tutto ciò suo malgrado gli metteva tal brivido, ch'egli si dolea
d'esser vivo. Tornò D. Michele col lume e fu visto il duca
seduto sulla sponda del letto. La sua presenza era d'uomo
che non ha saputo mai che cosa sia riposo nè di mente nè
di corpo. Ben complesso ed asciutto di membra, di statura
poco più dell'ordinaria, aveva in ogni sua mossa un non so
che di tremolo che non si potrebbe descrivere. Vestiva una
cappa scura con maniche a larghe strisce ed a riprese. Una
daga sottile in cintura, e la spada era sulla tavola con un
cappello adorno d'una sola penna nera. Teneva i guanti alle
mani, ed alle gambe stivali grossi da viaggio. Volse ai due
venuti un viso pallido, colle guance infossate e sparse di
macchie livide, con baffi e barba rossetta, piuttosto lunga,
che scendeva sul petto in due liste. Al suo sguardo poi sarebbe
impossibile trovare al mondo nulla di somigliante. A
voglia sua, ora più saettante di quello d'una vipera, ora dolce
come l'occhio d'un bambino, ora terribile come la pupilla
sanguigna della jena.</p>

<p>Guardò Boscherino che s'era fatto la metà, e stava sempre
nello stesso luogo, come se avesse aspettato la sentenza del
capo; e lo guardò in modo da torgli ogni timore: ma Boscherino
sapeva chi egli era, nè si rassicurò punto.</p>

<p>&mdash;M'hai riconosciuto Boscherino&mdash;gli disse&mdash;e l'ho caro;
sempre ti tenni per uomo di fede e dabbene; e se non mi
venivi innanzi t'avrei cerco. Ben sapevo che eri qui. Non far
parola con persona che m'abbi veduto. Sai che posso rimunerarti
de' tuoi servigi; nè il farmi dispiacere ti gioverebbe
gran fatto.&mdash;</p>

<p>Il caposquadra troppo sapeva ch'egli diceva il vero, onde
rispose:</p>

<p>&mdash;V. E. Illustrissima può far di me ogni sua voglia, e le<span class="pagenum"><a name="Page_12" id="Page_12">[Pg 12]</a></span>
sarò come le fui sempre fedel servitore. Nè la mia vita passata
credo le possa dare indizio contrario. Solo prego l'E. V.
mi faccia degno di dirle due parole con libertà.&mdash;</p>

<p>Avendogli il duca accennato che dicesse, riprese:</p>

<p>&mdash;Voi aveste la mia fede, glorioso signore, nè vi verrà meno
mai in eterno. Ma qualcuno può avervi veduto. Se la cosa
si divulgasse, ed io uscissi di qua, potrebbe venirmene dato
carico, senza ch'io ci abbia una colpa al mondo. Ond'è che
non vedo strada d'uscirne coll'onor mio.</p>

<p>&mdash;Va&mdash;rispose il duca&mdash;sta di buona voglia, ed attendi
ad esser uomo dabbene, nè ti darò carico che non meriti. Al
fatto mio accade lo star nascosto soltanto per poche ore;
passate queste, sappia ognuno e dica ciò che vuole, però
non esca mai dalla tua bocca, per quanto stimi la grazia
mia.&mdash;</p>

<p>Boscherino non rispose a queste parole; soltanto abbassò
il capo in atto riverente, facendo il viso di chi si vuol mostrar
pronto ad obbedire, e non ha altro timore che di non
esser creduto obbediente abbastanza. Tolse licenza, e camminando
all'indietro con molti inchini, uscì della camera, e
gli parve mille anni d'essere in istrada. Dopo alcuni minuti
venne fuori anche D. Michele; trovò la camera che gli era
destinata, vi si chiuse; ed il piano superiore dell'osteria per
quella sera rimase tranquillo come se fosse disabitato.</p>
</div>

<hr class="chap" />

<div class="chapter">
<h2><a name="CAPITOLO_SECONDO" id="CAPITOLO_SECONDO">CAPITOLO SECONDO.<br />&mdash;</a></h2>

<p class="pn">La brigata per la quale era allestita la cena, giunse a casa
di Veleno verso le due ore di notte, ed empiè in un momento
lo stanzone terreno ov'era apparecchiato. L'oste per farsi
onore s'era ingegnato d'imbandir con tovaglie di bucato la
tavola, sulla quale oltre i piattelli e le posate di stagno e d'ottone
che spiccavano meglio del solito per essere state strofinate<span class="pagenumr"><a name="Page_13" id="Page_13">[Pg 13]</a></span>
con maggior diligenza, v'erano qua e là foglie di vite
sparse ad uso di piattini per porvi su i boccali ed i bicchieri,
sui quali scintillavano al chiarore di molti lumi, infinite goccie
d'acqua, rendendo testimonianza ch'eran stati risciacquati
di fresco. Diego Garcia di Paredes entrò il primo e dietro
lui i baroni francesi prigioni. Jacques de Guignes, Giraut
de Forses, e La Motta. Lo Spagnuolo, l'uomo più audace
e di maggiori forze di tutto l'esercito, e forse di tutta Europa,
pareva formato apposta dalla natura pel mestiere dell'arme,
pel quale tanto meglio si poteva riuscire quanto maggiore
era la robustezza e la forza muscolare. La sua statura superava
di non poco quella de' suoi compagni, e l'affaticarsi
di continuo in un temperamento qual'era il suo, togliendo
alle membra la pinguedine, avea dato tal grossezza ad ogni
muscolo, che appariva nel petto, nelle spalle, e nell'altre
parti somigliante ai colossi dell'antica scultura, di forme
atletiche e bellissime nell'istesso tempo. Il collo grosso come
quello del toro reggeva una testa piccoletta, ricciuta, coi capelli
piantati alti nella collottola, ed un volto virile e sicuro,
senz'ombra però d'arroganza. L'aspetto di Don Garcia non
mancava d'una certa grazia; e gli si leggeva in viso l'animo
semplice, leale e pieno d'onore. Avea già deposta l'armatura,
ed era rimasto in giustacore e brache di pelle strette alla
carne, in guisa che ad ogni suo moto si vedevano i muscoli
sorgere e guizzare come fossero scoperti: un mantello corto
alla foggia spagnuola gettato su una spalla compiva tale
schietto vestire.</p>

<p>&mdash;Signori baroni&mdash;disse mettendo dentro con cavalleresca
cortesia i prigionieri&mdash;noi Spagnuoli diciamo:&mdash;<i>Duelos
con pan son menos</i><a name="FNanchor_4_4" id="FNanchor_4_4"></a><a href="#Footnote_4_4" class="fnanchor">[4]</a>. La fortuna oggi v'ha trattati male;
domani forse toccherà a noi: in tanto qui siamo amici: ceniamo,
che por <i>Dios Santo</i>, credo in questo saremo tutti d'accordo:
più d'una lancia è andata in pezzi, e per oggi basta:
non ci potranno rimproverar certamente di lasciar rodere le
armature dalla ruggine. State di buon animo, e domani si<span class="pagenum"><a name="Page_14" id="Page_14">[Pg 14]</a></span>
ragionerà della taglia, e vedrete che D. Garcia sa come si
trattano cavalieri pari vostri.&mdash;</p>

<p>Il contegno di La Motta a queste parole era quello di chi
avendo la stizza non la vuol mostrare. Valoroso, buon soldato
e molto fiero coll'arme in mano, nè d'aspetto inferiore
all'esser suo, era però superbissimo quant'uomo del mondo,
e non poteva patire d'aver a ricever cortesia da chi l'avea
fatto prigione. Tuttavolta conoscendo quanta villania sarebbe
stata il mostrarsi acerbo, rispose più lietamente che potè:</p>

<p>&mdash;Se la vostra mano è leggiera nel porre una taglia come
nel calare un fendente, il re cristianissimo pagherà della sua
borsa se ci vuol riavere, o vi terrò compagnia il resto de' miei
giorni.</p>

<p>&mdash;Inigo&mdash;disse Paredes volgendosi ad un bel giovine di
venticinque anni che, aspettando la cena, avea già posto
mano al pane&mdash;se vogliamo parlare di colpi di spada, domanderemo
al tuo cavallo, che sapore hanno le stoccate di
questo barone.&mdash;</p>

<p>Poi dirigendo il discorso a La Motta:</p>

<p>&mdash;M'accorgo un po' tardi che siete disarmato: eccovi la
mia spada (e scingendola, la pose al fianco del suo prigione)
sarebbe gran torto se un braccio come il vostro non trovasse
un'elsa dove appoggiarsi. Terrete Barletta per prigione
sino a cambio o riscatto. La vostra parola, Cavaliere?&mdash;</p>

<p>La Motta stese la destra a Paredes, che la prese e soggiunse:</p>

<p>&mdash;Pei vostri compagni sia lo stesso patto. Non è vero?&mdash;E
ciò disse volto a Correa e ad Azevedo, due uomini d'arme
che avean fatti prigioni i compagni di La Motta. Risposero
che eran contenti, ed ambedue colla medesima cortesia toltesi
d'accanto le spade le cinsero ai baroni francesi.</p>

<p>&mdash;In tavola signori&mdash;gridò in quella Veleno, ponendo
in mezzo al desco un grave catino, ove giaceva la metà dell'agnello
attorniato da cipolle e legumi, e due gran piatti
alle estremità pieni d'insalata; e l'apparire della vivanda non
fu meno possente della voce dell'oste a chiamare a sè l'affamata
adunanza. Tutti con gran premura, spostando e rimettendo
le panche, in un momento furono seduti, e all'opera;<span class="pagenum"><a name="Page_15" id="Page_15">[Pg 15]</a></span>
e per alcuni minuti non s'udì parola, ma solo uno strepito
di piattelli, bicchieri e posate percosse.</p>

<p>Solo, in capo tavola, sedeva Diego Garcia, e da' suoi lati
avea fatto porre La Motta e de Guignes. Scalcando con una
gran daga, in un lampo ebbe fatto in pezzi quell'animale, e
divisolo fra i convitati. Il suo stomaco di ferro, servito ottimamente
da due file di denti bianchissimi e forti da non temer
paragone, si trovò dopo alcuni minuti racquetato se non
satollo. Non gli rimase un sol osso sul piattello, poichè nessun
mastino potea dirla seco per stritolarli e ridurli in polvere.
Finita la pietanza, empiè i bicchieri de' suoi vicini ed
il suo. Com'ebbe bevuto, e passata un poco quella prima furia
di fame, s'avviarono a poco a poco i discorsi, mescolandosi
le domande, le risposte ed i frizzi, che si raggiravano
per lo più sui casi della guerra, sui cavalli, sui colpi dati o
toccati, e sui varj accidenti del giorno. Nella parte inferiore
del desco ove s'eran seduti i venti o ventitrè Spagnuoli, lasciando
per cortesia al loro capo ed ai prigioni francesi ciò
che essi chiamano la <i>cabecera</i>, ossia il sommo della tavola,
si scorgeva negli atti e nelle parole quell'amorevole fratellanza
che suol produrre il trovarsi avvolti insieme ogni giorno
in grandissimi pericoli, ove si conosce quanto pregio abbia
l'esser pronti ad ajutarsi l'un l'altro nell'occasione.</p>

<p>Le facce ruvide e cotte dal sole di questi uomini d'arme,
che il moto, la recente fatica ed il calor del cibo rendevano
rosse ed infocate, producevano, al chiaror dei lumi che le
percoteva dall'alto, un effetto di chiaro-scuro degno del pennello
di Gherardo delle Notti.</p>

<p>Avvicinandosi il termine della cena, il conversare, secondo
il solito, era divenuto più generale, e le risa e il romore cresciuti
in gente che avea riportato onore e profitto dalle guerresche
fatiche del giorno. La fronte d'Inigo era la sola che
più durava fatica a rasserenarsi. Stava egli col gomito appoggiato
alla tavola, e si guardava d'intorno, poco o nulla
rispondendo alle ciarle de' suoi compagni.</p>

<p>&mdash;Inigo&mdash;gli disse, stendendo verso di lui la mano Azevedo,
che aveva forse votato un bicchiere più del solito, ed
essendo uomo sollazzevole, mal soffriva di veder uno della<span class="pagenum"><a name="Page_16" id="Page_16">[Pg 16]</a></span>
brigata star sopra di se malinconico&mdash;Inigo, si direbbe che
sei innamorato, se le donne di Barletta meritassero le occhiate
di un bel giovane par tuo. Ma qui, viva Dio, siamo al
sicuro. Non vorrei che avessi lasciato il cuore in Ispagna, o
a Napoli.</p>

<p>&mdash;Non penso a donne, Azevedo&mdash;rispose il giovane&mdash;ma
penso al buon cavallo che quel barone m'ha quasi ammazzato
seguitando a menar le mani da pazzo, quando già
vedeva di non poterci fuggire. Povero Castagno! la sua
spalla è perduta; ho paura, e non penso d'averne mai più
sotto un altro che lo valga. Ti ricordi a Taranto che cosa
seppe fare questo demonio? e quando si guazzò quel fiume...
non mi ricordo il nome... là dove fu ammazzato Quignones...
che l'acqua era più alta che non si pensava; chi arrivò il
primo alla riva? E dopo tante prove e tanti pericoli doveva
finire alle mani di questo nemico di Dio!</p>

<p>&mdash;Non alzar tanto la voce&mdash;disse Correa&mdash;quel che è
stato è stato a buona guerra: e non si deve dar carico ai
prigionieri, nè conviene che odano questi discorsi.</p>

<p>&mdash;Ed io ti giuro&mdash;rispose Inigo&mdash;che vorrei essere in
terra con una buona ferita, e veder sano il mio povero Castagno:
e perdonerei al Francese se avesse rotto la spada sul
capo a me, invece di pigliarla col cavallo. All'uomo si tira:
almeno chi sa tener la spada in mano fa così; e non di qua,
di là, all'impazzata. Maledetto! pareva che si cacciasse le
mosche.</p>

<p>&mdash;Hai ragione, perdio&mdash;gridò Segredo, vecchio soldato
con baffi e barba che mostravano aver veduto più d'una
zuffa.&mdash;Quand'ero giovane pensavo come te: vedi la mia
fronte (e battendo sovr'essa leggermente con una mano incallita
dal guanto di ferro, indicava una cicatrice che orizzontalmente
gli tagliava il sopracciglio) questa me l'ha fatta
<i>el Rey Chico</i> per amor d'un cavallo, il più bel bajo che vi
fosse in campo. Quello si chiamava cavallo! Quando fra uomini
d'arme si veniva alle spade, bastava scuotergli così un
poco la briglia, e un'ombra di sperone; che volevate vedere!
S'alzava sulle zampe, e poi volate e sparate avanti, chè a non
volere uscir per gli orecchi, vi dico io, mi toccava a stringer<span class="pagenum"><a name="Page_17" id="Page_17">[Pg 17]</a></span>
le cosce: quando ricadeva venivo giù insieme col mio colpo
di spada, che pareva la saetta di Dio, e in questa maniera
più d'un Moro è andato a cena con Satanas. E la <i>siesta!</i> Dormivo
fra le sue gambe all'ombra, povero <i>zamoreno de mi alma</i>,
che nemmeno ardiva cacciarsi le mosche, per non disturbarmi.
All'assedio di Cartagena dove pochi di voi si son
potuti trovare, e dove cominciò a farsi conoscere il gran Capitano,...
e vi dice Segredo che era un bel far la guerra allora:
un po'meglio d'adesso: sotto gli occhi del re Don Fernando
e della regina Isabella, che era una bellezza, e di
tutta la corte, ben pagati e mantenuti noi e i cavalli, come
in casa d'un principe... ma per dir del mio cavallo, in una
sortita dove <i>el Rey Chico</i> alla testa de' suoi combatteva come
un leone (ed era un uomo che m'arrivava al petto, ma aveva
un braccio che dove toccava lasciava il segno) quel povero
animale ebbe passato il collo fuor fuori da una zagaglia moresca,
e la prima volta in vita sua cadde sulle ginocchia. Mi
gettai a terra e vidi che non c'era rimedio. Pure speravo di
ricondurlo al campo a mano, chè per tutto il mondo non
avrei voluto abbandonarlo: mi seguitava che appena poteva
reggersi, e non ho vergogna a dirlo, le lagrime calde calde
mi scendevano per la gorgiera dell'elmo, e mi bagnavano il
collo: io che non sapevo che cos'era piangere! In quella
tornò addietro una furia di Mori stretta da molti uomini di
arme, e quel re era obbligato a fuggire, e veniva mugghiando
come un toro. Io preso in mezzo da questi, solo, a piedi
mi vidi morto. Tenni lontano più d'uno girando la spada;
ma mi cadde sul capo quella del re che m'aperse l'elmo e rimasi
per morto un pezzo. Quando mi riscossi e mi potetti
alzar da terra, mi trovai il povero Zamoreno steso morto
accanto.&mdash;</p>

<p>I casi del cavallo di Segredo erano stati uditi con affetto
da tutta la tavola, ed il vecchio soldato al fine del suo
racconto non avea potuto a meno di non mostrare sul viso
solcato dall'età e dai travagli, che la memoria dell'antico
compagno gli durava molto viva nel cuore. Qui ebbe vergogna
di farlo troppo scorgere, e si versò da bere per distrarre
gli sguardi che ancora lo fissavano.</p>

<p>Jacques de Guignes che, non meno degli altri prigioni,<span class="pagenum"><a name="Page_18" id="Page_18">[Pg 18]</a></span>
era andato riprendendo animo a misura che s'era pieno lo
stomaco, udita la storia di Zamoreno cominciò:</p>

<p>&mdash;<i>Chez-nous</i>, messer cavaliere, questo non vi sarebbe accaduto
tanto facilmente (quantunque è pur troppo vero che
<i>les bonnes coutumes de chevalerie</i> si vanno perdendo ogni giorno).
Pure un uomo d'arme si crederebbe disonorato se ad
armi e a numero pari la sua spada cadesse sul cavallo del
nemico. Ma dai Mori, come tutti sanno, non si può aspettare
questa cortesia.</p>

<p>&mdash;Eppure&mdash;disse Inigo, rispondendo ad una proposta
che non gli era diretta&mdash;si potrebbe provare che non è usanza
solamente de' Mori l'ammazzar cavalli. Lo sanno le
pianure sotto Benevento, e lo seppe il povero Manfredi. E
Carlo d'Angiò, che ne diede l'ordine, non era più Moro di voi
e di me.&mdash;</p>

<p>La stoccata era diritta, ed il Francese si scontorse sulla
sedia.</p>

<p>&mdash;Questo si dice; forse sarà vero: ma <i>Charles d'Anjou</i> combatteva
per un reame, e poi aveva a fare con uno scomunicato
nemico della Chiesa.</p>

<p>&mdash;Ed egli non lo era della roba altrui?&mdash;interruppe Inigo
con un sorriso amaro.</p>

<p>&mdash;Credo che saprete&mdash;prese la parola La Motta&mdash;che il
reame di Napoli è feudo della S. Sede, e che <i>Charles</i> n'ebbe
l'investitura: e poi il diritto d'una buona spada vale qualche
cosa.</p>

<p>&mdash;E poi, e poi... Diciamo la cosa com'è&mdash;riprese Inigo&mdash;le
barbute tedesche di Manfredi, ed i mille cavalieri italiani
che guidati dal conte Giordano combattevan contra i Francesi
s'erano mostrati tali dal principio della battaglia, che
Carlo d'Angiò non istimò inutile, volendosi far re di Napoli,
di ricorrere a questo espediente a malgrado <i>les bonnes coutumes
de chevalerie</i>, in vigore a quei tempi.</p>

<p>&mdash;Vi concederò se volete&mdash;rispose La Motta&mdash;che i Tedeschi
valgano qualche cosa sotto la corazza, ed avranno
forse potuto far testa qualche momento alla gendarmeria
francese, nella giornata di Benevento; ma quanto ai vostri<span class="pagenum"><a name="Page_19" id="Page_19">[Pg 19]</a></span>
mille Italiani, veramente! Se erano dugento anni fa, quel
che sono al dì d'oggi, non faceva bisogno che per metterli
in rotta i Francesi perdessero il tempo a storpiare i loro poveri
cavalli. Da cinque anni che scorro l'Italia, ho imparato
a conoscerli, ho seguitato il re Carlo nella compagnia del
prode <i>Louis d'Ars</i>, e v'assicuro che le frodi degl'Italiani ci
hanno dato a fare più delle loro spade. La sola guerra che
essi conoscano è la sola che ignori la lealtà francese.&mdash;</p>

<p>Queste gonfie parole poco piacquero a tutti, e niente affatto
ad Inigo, che aveva coltura ed ingegno più che mediocre:
era amico di molti Italiani militanti sotto le bandiere
di Spagna, e conosceva com'erano andate le cose nella calata
di Carlo in Italia. Sapeva, per dirne una, che, a malgrado
la lealtà francese, ai Fiorentini non era stato tenuto l'accordo,
ed erasi loro fatta ribellar Pisa; nè le fortezze che
l'imprudenza di Pietro de' Medici avea poste in mano loro,
erano, secondo la fede data, state restituite al tempo stabilito.
Tutto ciò corse al pensiero d'Inigo, e le parole di La Motta
gli movevan la stizza, mal sofferendo che i poveri Italiani,
traditi e malmenati dai Francesi, fossero da questi medesimi
trattati da traditori e coperti di vituperj. Stava perciò in procinto
di dirgli il fatto suo; ma quegli accorgendosi che le
sue parole non erano favorevolmente accolte, aggiunse:</p>

<p>&mdash;Voi venite di Spagna da poco tempo, signori, e non sapete
ancora che razza di canaglia sieno gl'Italiani; voi non
avete avuto a far nè col duca Lodovico, nè col papa, nè col
Valentino, che prima ci ricevevano a braccia aperte, e poi
cercavano di piantarci il pugnale nelle reni. Ma a Fornovo si
sono accorti che cosa può fare un pugno di brava gente contra
un nuvolo di traditori: ed il Moro il primo è stato preso
nelle sue reti. Scellerato! se non avesse altro delitto che
quello della morte di suo nipote, non basterebbe forse questo
solo a farlo il più infame degli assassini?</p>

<p>&mdash;Ma&mdash;disse Correa&mdash;suo nipote era infermiccio e di
poco senno, e si vuole sia morto naturalmente.</p>

<p>&mdash;Naturalmente, come tutti coloro ai quali vien dato un
veleno. De Forses e De Guignes lo sanno, che erano anch'essi
alloggiati come me nel castello di Pavia. Il re andò a<span class="pagenum"><a name="Page_20" id="Page_20">[Pg 20]</a></span>
visitare la povera famiglia di Galeazzo (e tutto questo lo
tengo dalla bocca di Filippo de Comines al quale fu raccontato
dal re stesso). Il Moro lo condusse per certi passaggi
oscuri, in due camere basse ed umide che guardavano le fosse
del castello; trovò il duca di Milano colla moglie Isabella
ed i figli. Questa si gettò ai piedi del re pregandolo per suo
padre, ed avrebbe voluto pregarlo anche per sè e pel marito,
ma quel traditore del Moro era presente: il povero Galeazzo
pallido ed estenuato poco disse, e pareva sbalordito dall'enormità
della sua disgrazia: già aveva nelle vene il veleno
che lo ammazzò... E Cesare Borgia, per dirne un altro: dove
trovate una coppia come questa? Abbiamo viste di lui cose
che se si raccontano non son credute. Poi, già molte delle
sue imprese sono conosciute quanto basta. Tutto il mondo
sa che ha ammazzato il fratello per averne gli onori e la roba;
tutto il mondo sa come ha fatto per diventar padrone della
Romagna; tutto il mondo sa che ha ucciso il cognato, avvelenato
cardinali, vescovi e tanti altri che gli davano ombra.&mdash;</p>

<p>Volgendosi poi ai suoi compagni francesi col viso di chi
ricorda un fatto noto e degno di compassione:&mdash;E la povera
Ginevra di Monreale? La più bella, la più virtuosa, la più
amabile donna ch'io m'abbia mai conosciuta! Questi miei
amici se ne ricordano: fu da noi veduta al nostro passaggio
in Roma del 92. Ma la sua mala sorte la fece anche conoscere
al duca Valentino allora cardinale: era costei divenuta
moglie di un nostro soldato ch'ella aveva sposato più
per ubbidienza a suo padre che per altro. Fu presa da un
male che nessuno seppe conoscere; si provarono tutti i rimedii;
tutto fu inutile: dovette morire. Ma un accidente
singolare mi fece scoprire un segreto d'inferno, che pochi
hanno saputo. La sua malattia non era stata altro che un
veleno datole dal Valentino per punirla della sua onestà. Povera
infelice! Non son cose queste da chiamare i fulmini dal
cielo?&mdash;</p>

<p>Qui il Francese si fermò pensando, e pareva cercasse ricordarsi
qualche circostanza che il tempo gli avesse annebbiata
nella memoria.</p>

<p>&mdash;Ma sì, non m'inganno: oggi fra i vostri uomini d'arme,<span class="pagenum"><a name="Page_21" id="Page_21">[Pg 21]</a></span>
nel venire a Barletta, ne ho veduto uno del quale per
verità non mi sovviene il nome, ma che mi ricordo benissimo
d'avere incontrato più volte per Roma in quel tempo;
ed ha una statura ed un viso che non si dimenticano facilmente:
si diceva da tutti fosse l'amante nascosto della Ginevra,
e dopo la morte di lei sparì, nè mai più si seppe
nulla de' fatti suoi (<i>Mais oui, je suis sûr que c'est le même</i>,
disse volto ai compagni). Ad un miglio della città quando ci
siamo fermati alla fontana per aspettare i fanti, quel giovane
pallido, coi capelli castagni, e non penso d'aver mai veduto
un viso d'uomo più bello nè più malinconico del suo...
sì, sì, è lui sicuramente; ma il nome non me lo domandate.&mdash;</p>

<p>Gli Spagnuoli si guardavano in viso studiando di chi volesse
parlare.</p>

<p>&mdash;Era Italiano?&mdash;domandò uno.</p>

<p>&mdash;Sì; Italiano. È vero che non ha aperto bocca; ma un
compagno che era sceso da cavallo, e gli porgeva da bere,
gli parlò italiano.</p>

<p>&mdash;E le sue armi?</p>

<p>&mdash;Mi pare avesse una corazza liscia con una cotta di maglia;
e, se non isbaglio, una penna ed una sciarpa azzurra.&mdash;</p>

<p>Inigo il primo gridò:&mdash;Ettore Fieramosca.</p>

<p>&mdash;Fieramosca appunto&mdash;rispose La Motta&mdash;ora mi ricordo,
Fieramosca. Ebbene, questo Fieramosca era innamorato
di Ginevra (almeno così si diceva), e molti non vedendolo
più comparir dopo la morte di lei credevano si fosse
ucciso.&mdash;</p>

<p>A queste parole sorridendo gli Spagnuoli dicevan fra loro
non esser oramai da stupirsi se sempre era malinconico, e
se menava una vita tanto da sè, e diversa da quella de' giovani
pari suoi. Tutti però d'accordo lodavano la sua buona
natura, il suo valore, la sua cortesia; dal che si poteva conoscere
quanto fosse amato e tenuto in pregio da tutto l'esercito.
Inigo poi, sopra tutti, che gli era amico, e come
ogni animo non volgare ammirando senza gelosia le belle<span class="pagenum"><a name="Page_22" id="Page_22">[Pg 22]</a></span>
doti del guerriero italiano, quanto lo conosceva da più di sè,
tanto maggiormente lo amava, prese la parola in sua lode,
con tutto il caldo che può aver l'amicizia in un cuore spagnuolo.</p>

<p>&mdash;A voi piace il suo viso, ed a chi non piacerebbe? ma
cos'è per un uomo la bellezza? Se conosceste l'anima di quel
giovane! la nobiltà, la grandezza di quel cuore! ciò che
egli ha osato coll'armi in mano con quell'arrischiato valore
che nei più va unito ad una certa ebbrezza, ma in lui all'opposto
fra i maggiori pericoli è sempre congiunto a freddo
consiglio!... In vita mia ne ho conosciuti dei bravi giovani,
e alla corte di Spagna e in Francia; ma vi dico da uomo
d'onore, un insieme come quell'Italiano, che, perdio, riunisce
tutto, non l'ho trovato, e non penso di trovarlo più.&mdash;</p>

<p>Il favore che il Fieramosca godeva nell'esercito fece sì che
ognuno volle dir la sua, mostrando premura per questi suoi
casi, nè il vecchio Segredo si mostrò duro più degli altri, e
disse:</p>

<p>&mdash;Quantunque non abbia avuto mai tempo da perder con
donne, e non abbia mai capito come un petto coperto di maglia
possa tormentarsi per loro, non ostante quel bravo giovane,
a vederlo sempre tristo, con quel viso sbattuto, mi
muove un certo sentimento, che nemmeno io posso ben capire,
e <i>por Dios santo</i>, darei il migliore de' miei cavalli (purchè
non fosse il Pardo) per vederlo una volta far un pajo
di risate di cuore.</p>

<p>&mdash;Lo dicevo io che era mal d'amore!&mdash;disse Azevedo.&mdash;Quando
si vede un giovane pallido, di poche parole, che
cerca la solitudine, non si sbaglia, è affare di gonnella. È
vero però (disse sorridendo) che alle volte un pajo di partite
alla zecchinetta che vadano a rovescio, vi metton l'amaro
in bocca e vi fanno diventar pallido e malinconico per
dieci gonnelle;... ma non importa: è un'altra cosa, e poi
dura meno. E quanto a Fieramosca non c'è questo pericolo;
non l'ho mai veduto con le carte in mano... Ora capisco il
motivo de' suoi viaggi notturni. Sapete che le mie finestre
guardano il molo. Più d'una volta l'ho visto sul tardi entrare
in un battello solo, allontanarsi e girare dietro il castello.<span class="pagenum"><a name="Page_23" id="Page_23">[Pg 23]</a></span>
Buon viaggio, dicevo io mettendomi a letto, ognuno ha i
suoi gusti: e pensavo che cercasse fortune d'amore; ma non
mi sarei mai sognato si cacciasse in mare per piangere chi
sta all'altro mondo. Pare impossibile; un soldato par suo lasciarsi
vincere da questa pazzia!</p>

<p>&mdash;Ciò mostra&mdash;rispose Inigo con calore&mdash;che un cuore
buono ed amorevole può star nel petto d'un uomo ardito in
faccia al nemico; e, viva Dio! che in questo s'ha a render
giustizia a Fieramosca, come a tutti gl'Italiani che i fratelli
Colonna hanno sotto la loro bandiera: nessuno di quanti
portano una spada accanto ed una lancia in pugno, può
vantarsi di portarla più degnamente o d'esser da più di
loro.&mdash;</p>

<p>A questa lode espressa col fuoco d'un animo schietto ed
amante del vero, gli Spagnuoli diedero coi cenni e colle parole
un'approvazione che non potevano negare essendo giornalmente
testimoni del valore degli uomini d'arme Italiani.
Ma i tre prigionieri caldi dalle parole e dal vino, e La Motta
più degli altri, avendola con Inigo, che sempre durante la
cena lo era andato pungendo, non potè mancare alla sua superba
natura di stimar tutti nulla in paragone suo e de' suoi;
onde alle parole dello Spagnuolo rispose con un riso studiato
ed un guardo di compassione che fece montar la stizza fino
ai capelli al giovine, e gli s'accrebbe la metà quando La Motta
seguì dicendo:</p>

<p>&mdash;Quanto a questo, messer cavaliere, nè io nè i miei compagni
non siamo del vostro avviso. Da molt'anni facciamo
la guerra in Italia; e, come già v'ho detto, abbiamo molto
più veduto adoprar pugnali e veleni che lance e spade, e vi
prego di crederlo; un gendarme francese (e fece un viso
grosso) si vergognerebbe d'aver per ragazzi di stalla uomini
che non valessero meglio di questi poltroni d'Italiani: giudicate
se si può immaginare di paragonarli con noi.</p>

<p>&mdash;Sentite, cavaliere, ed aprite bene gli orecchi&mdash;rispose
Inigo che non potè più reggere alla passione di sentir costui
dir tanta villania de' suoi amici, e non gli parve vero di sfogarsi
contra chi gli avea storpiato il suo cavallo&mdash;se qualcuno
de' nostri Italiani fosse qui, e Fieramosca il primo, e<span class="pagenum"><a name="Page_24" id="Page_24">[Pg 24]</a></span>
voi foste libero, come siete prigione di Diego Garcia, potreste
imparare, prima d'andar a letto, che un uomo d'arme
francese può aver a fare a due mani per difender la sua
pelle contra un Italiano; ma poichè voi siete prigione, e qui
non sono che Spagnuoli, io che sono amico di Fieramosca e
degl'Italiani, dico in loro nome, che voi e chiunque dirà aver
essi timore coll'armi in mano di chicchessia, ed esser, come
dite, poltroni e traditori, mente per la gola, e son pronti a
starne al paragone con tutto il mondo, a piedi, a cavallo, con
tutte l'armi o con la sola spada, dove, e quando, e sempre
che vi piacerà.&mdash;</p>

<p>La Motta ed i compagni, i quali al cominciar di quelle parole
s'erano rivolti con atto superbo verso chi le diceva, mutandosi
gradatamente in volto, fra l'adirato e l'attonito, ne
stavano attendendo la fine. Come accade in una brigata, allorchè
in mezzo allo schiamazzo e alle risa, si sente sorger
una voce e dir parole di ferro e di sangue, che ognuno tace
e si volge sospeso a chiarire il fatto, cessato il bisbiglio, ogni
Spagnuolo stette ad orecchie tese, aspettando che cosa potesse
nascere da questa prima rottura.</p>

<p>&mdash;Siamo prigioni&mdash;rispose La Motta con orgogliosa modestia&mdash;e
non potremmo accettare disfide; però, coll'approvazione
degli uomini d'arme che hanno avute le nostre
spade, e che, ben inteso, avranno da noi un giusto riscatto,
a nome mio, de' miei compagni e di tutta la gente d'arme
francese, rispondo e ripeto quello che ho già detto una volta,
e che dirò sempre, gl'Italiani valer solo ad ordir tradimenti
e non alla guerra, ed esser la più trista gente d'arme
che abbia mai tenuto piede in istaffa e vestita corazza. E chi
dice che io abbia mentito, mente, e glielo manterrò coll'armi
in mano.&mdash;</p>

<p>Poi cercatosi in petto ne trasse una croce d'oro, e dopo
averla baciata la depose sulla tavola.&mdash;E possa io non avere
speranza in questo segno della nostra salute quando sarà
la mia ultim'ora, esser tenuto cavalier disleale, ed indegno
di calzar speroni d'oro, se non rispondo io ed i miei compagni
alla disfida che gl'Italiani mi mandano per bocca vostra,
e colla grazia di Dio, di nostra Signora e di san Dionigi, che<span class="pagenum"><a name="Page_25" id="Page_25">[Pg 25]</a></span>
ajuteranno la nostra ragione, mostreremo a tutto il mondo
qual differenza vi sia fra la gente d'arme francese e questa
canaglia italiana che voi proteggete.</p>

<p>&mdash;E sia col nome di Dio&mdash;rispose Inigo: quindi esso
pure apertosi davanti il giubbone si trasse dal collo un'immagine
della Madonna di Monserrato, colla quale si fece il
segno di croce e la depose vicino alla croce d'oro di La Motta:
e quantunque provasse un leggier senso d'umiliazione di non
potere per la sua povertà offrire un pegno di battaglia di valore
eguale a quello di La Motta, pure scossa quella vergogna,
disse francamente:</p>

<p>&mdash;Ecco il mio pegno. Diego Garcia li prenda ambedue in
nome di Consalvo, che non ricuserà campo franco ai nostri
nobili amici, nè ai cavalieri francesi che verranno a combatterli.</p>

<p>&mdash;Non per certo&mdash;rispose Garcia, prendendo i pegni
della sfida&mdash;Consalvo non impedirà mai questa brava gente
di misurarsi le spade e fare il dovere di buoni cavalieri. Ma
voi, messer barone (parlando a La Motta) avrete sotto i denti
un osso da rodere più duro che non pensate.</p>

<p>&mdash;<i>C'est notre affaire</i>&mdash;rispose il Francese scuotendo il capo
e sorridendo.&mdash;Nè io nè i miei compagni terremo per il
più pericoloso e per il più splendido fatto della nostra vita,
quello nel quale potremo mostrare a questo bravo Spagnuolo
il suo errore, facendo votar la sella a quattro Italiani.&mdash;</p>

<p>Diego Garcia, che non si sentiva veramente vivo se non
quando stava o nel calor d'una mischia o parlando di menar
le mani, non capiva in sè dall'allegrezza nel sentir questi
preliminari d'una sfida, che sarebbe senza dubbio stata
combattuta e contrastata con tutto l'accanimento che può
inspirare l'onor nazionale; ed alzando il capo e la voce, e
battendo insieme due mani che sarebbero state bene al braccio
di Sansone, gridò:</p>

<p>&mdash;Le vostre parole, cavalieri, sono degne d'uomini d'onore,
e di soldati pari vostri, e son sicuro che i fatti non saranno
inferiori. Vivano sempre i bravi di tutte le nazioni!
Ed in così dire, imitato dagli altri, alzò il bicchiere, e tutti
con grande allegrezza lo votarono più d'una volta in onore<span class="pagenum"><a name="Page_26" id="Page_26">[Pg 26]</a></span>
de' futuri vincitori. Calmato un poco il romore, Inigo soggiunse:</p>

<p>&mdash;L'ingiuria che voi fate al valore italiano, messer cavaliere,
non è cosa che i miei amici vorranno passar così di
leggieri, nè terminar col rompere d'una lancia, come se si
trattasse di aver il pregio d'una giostra. Non parlo per ora
del numero de' combattenti: questo si fisserà d'accordo fra
le due parti; ma qualunque sia per essere, offro a voi ed ai
vostri battaglia a tutte armi ed a tutto sangue, finchè ogni
uomo sia morto, o preso, o costretto ad uscir del campo.
Accettate voi questi patti?</p>

<p>&mdash;Gli accetto.&mdash;</p>

<p>Fermato così l'accordo, nè rimanendo per allora altro da
aggiungere, le fatiche del giorno e l'ora tarda consigliarono
ad ognuno il riposo. La brigata si alzò da tavola di comune
consenso; ed uscita dall'osteria, s'andò sciogliendo a mano
a mano, riducendosi ciascuno al proprio alloggiamento. I
baroni francesi furono onorevolmente trattati, ed ebbero
stanza dagli uomini d'arme che gli avean fatti prigioni. Crediamo
di poter asserire, che malgrado le bravate colle quali
aveano mostrato tener gli Italiani in sì poco conto, un intimo
senso, ed in molti l'esperienza gli avvertiva, che a
voler uscir ad onore da quest'impegno, bisognavano però
più fatti che parole. Inigo anch'egli, benchè fosse più che
certo del valore de' suoi amici, e che per la gloria delle armi
italiane sarebbero venuti a paragone con tutto il mondo,
riflettendo che gli avversarj erano pur gente da guerra di
grandissimo conto, e le migliori spade dell'esercito francese,
non poteva non istare in pensiero del fine che avrebbe
avuta quest'importante faccenda. Infatti La Motta ed i suoi
compagni erano uomini da star a fronte di chicchessia. Le
loro prodezze nell'armi erano conosciute da tutte le soldatesche
d'allora; e nelle squadre francesi v'erano moltissimi
altri non inferiori nè in coraggio nè in perizia, ed il famoso
Bajardo, per dirne uno, bastava solo ad aggiungere gran
peso nella bilancia.</p>

<p>A malgrado di queste riflessioni l'altero Spagnuolo non
si pentì un momento d'averla presa per gl'Italiani, e pensò<span class="pagenum"><a name="Page_27" id="Page_27">[Pg 27]</a></span>
che avrebbe troppo mancato sopportando che l'insolente prigione
dicesse tanti vituperj di coloro che non li meritando
erano poi suoi amici ed assenti: e come, disse fra sè, potrebbe
esser vinto chi combatte per l'onor della patria? Così
rinfrancato l'animo, si dispose la mattina seguente a conferire
di ciò con Fieramosca, ed usare ogni cura onde la
cosa riuscisse ad onore della parte che avea tolto a proteggere;
e pieno di questi onorati pensieri, stette, senza molto
dormire, aspettando l'ora di metter mano all'impresa.</p>
</div>

<hr class="chap" />

<div class="chapter">
<h2><a name="CAPITOLO_TERZO" id="CAPITOLO_TERZO">CAPITOLO TERZO.<br />&mdash;</a></h2>

<p>La rocca di Barletta occupata da Consalvo e da parecchi
capi di quell'esercito era posta fra la piazza maggiore della
terra ed il mare. Nelle case all'intorno eransi allogati a mano
a mano tutti gli ufficiali spagnuoli ed italiani col loro seguito;
e fra questi, in una delle migliori abitazioni, i fratelli
Prospero e Fabrizio Colonna facevan dimora col sontuoso
traino di scudieri, famigli e cavalli, che ad una tanta
casa si conveniva. Ettore Fieramosca era loro carissimo sovra
ogni altro per mille suoi pregi, e se lo tenevano qual figlio,
avendolo accomodato d'una casetta che era presso la
marina, attigua alle loro stanze, la quale agiatamente poteva
contener lui ed i servi coi cavalli e le bagaglie. La camera
più alta della casa, ove solea dormire, avea le finestre volte
a levante.</p>

<p>Era l'indomani della cena: il primo chiarore dell'alba
faceva appena all'orizzonte distinguere dal cielo la bruna
linea del mare, quando il giovane Fieramosca, lasciato il
letto ove non sempre trovava sonni tranquilli, uscì su un
terrazzo, a' piedi del quale venivano a batter l'onde leggermente
agitate dal fresco venticello della mattina.</p>

<p>Poveri abitanti del settentrione! Non sapete quanto valga
quest'ora sotto un bel cielo del mezzogiorno, in riva al mare<span class="pagenum"><a name="Page_28" id="Page_28">[Pg 28]</a></span>
mentre la natura è ancora tutta nel sonno, e questo silenzio
viene appena interrotto dal sordo gorgoglìo dell'onda, che
al pari del pensiero, non ebbe mai riposo dal dì che fu creata,
nè l'avrà finchè più non sia. Chi non s'è trovato solo a
quest'ora, chi non ha sentito sventolarsi presso il viso l'ultimo
batter d'ala della nottola matutina nel principiar del
caldo sulle belle coste del regno, non sa sin dove giunga la
divina bellezza delle cose create.</p>

<p>Lungo il muro del terrazzo cresceva una palma. Seduto
sul parapetto, le spalle appoggiate al tronco, e colle mani
intrecciate reggendosi un ginocchio, il nostro giovine soldato
stava godendo momenti di quiete, e l'aria pura che precede
l'aurora.</p>

<p>La natura gli aveva concesso il prezioso dono d'esser per
indole propria spinto a quanto v'ha di bello, di buono e di
grande. Un solo difetto si poteva apporgli, se difetto si può
chiamare, una soverchia bontà. Ma nudrito da' primi anni
fra l'armi, presto conobbe gli uomini e le cose; la sua mente
retta nel giudicare imparò qual limite si debba porre alla
bontà stessa onde non degeneri in debolezza; e la rigidità
che acquista sovente chi si trova fra continui pericoli, in
un cuore quale era il suo, divenne una giusta fermezza, degna
e preziosa dote d'un petto virile.</p>

<p>Il padre di Fieramosca, gentiluomo capuano della scuola
di Braccio da Montone, invecchiato nelle guerre che lacerarono
l'Italia durante il secolo XV non potè dare ad Ettore altro
che una spada, e questi da giovanetto credette il mestier
dell'arme il solo degno di sè, nè potè per molti anni aver
pensieri superiori ai tempi in cui viveva, nei quali la forza
dell'armi non s'impegnava che ad accrescere la riputazione
e l'avere.</p>

<p>Ma crebbe il senno col crescer dell'età; e ne' brevi momenti
che si restava dal guerreggiare, invece di spender l'ozio
in cacce, in giostre ed in altri giovanili piaceri, ebbe cari
gli studi e le lettere; e conosciuti gli antichi autori, e gli onorati
fatti di coloro che avevano sparso il sangue in pro
della patria e non in vantaggio di chi meglio li poteva pagare,
comprese quanto scellerata cosa fosse per sè stesso il<span class="pagenum"><a name="Page_29" id="Page_29">[Pg 29]</a></span>
mestier dell'arme, se a guisa di masnadiere si faccia col
solo fine d'arricchirsi delle spoglie dei deboli, e non per la
virtuosa cagione di difendere sè ed i suoi dalle straniere aggressioni.</p>

<p>Nella sua prima adolescenza avea dovuto seguire il padre,
che importanti affari chiamavano in Napoli. Alla corte di
Alfonso conobbe il celebre Pontano, il quale, colpito dall'ingegno
del fanciullo e dalla bella disposizione del suo corpo,
gli pose grandissimo amore; ed accoltolo nell'accademia
che, quantunque fondata dal Panormita, ha però il nome di
Pontaniana, prese ad ammaestrarlo con grandissimo studio,
e riportò, in contraccambio, dal giovane quel culto affettuoso
che produce la gratitudine unita all'ammirazione.</p>

<p>L'amore per le cose patrie e per la gloria italiana risvegliato
dalle eloquenti parole del suo maestro, non poteva
rimaner tepido in un cuore qual era il suo, e crebbe al punto
di giungere al furore. Combattè spada a spada con un
gentiluomo francese, giovane maggior di lui d'anni e di forze,
perchè sparlava degl'Italiani, lo ferì e gli fece confessare
il suo torto, presente il re e la corte. Lasciata Napoli, dopo
varie vicende, incontrò i casi d'amore dei quali avemmo un
cenno dal prigioniere francese.</p>

<p>Ma allorchè da Carlo VIII fu messa sossopra l'Italia, e che
l'armi francesi la tenevano tutta in ceppi od in timore, si
risvegliò in lui più caldo l'amor patrio, vedendo quegli invasori
voler farla da padroni in Italia. Si rodeva udendo narrare
le loro insolenze nell'attraversare la Lombardia, la
Toscana e gli altri Stati italiani. Quando si sparse la fama
della fiera risposta di Pier Capponi al re, e che questi aveva
ceduto, sfavillava per l'allegrezza portando alle stelle il valoroso
Fiorentino.</p>

<p>Caddero i reali di Napoli. Parve allora a Fieramosca di seguir
la parte di Spagna, per opporsi in qualche modo all'altra
di troppo crescente potenza, e perchè l'orgoglio spagnuolo
gli sembrava meno insoffribile della vana jattanza francese:
poi un nemico che non poteva venire se non per mare, gli
parea da tenersi in minor conto; e stimava quando colle sue<span class="pagenum"><a name="Page_30" id="Page_30">[Pg 30]</a></span>
armi fossero cacciati i Francesi, impresa meno malagevole
stabilire un buono Stato in Italia.</p>

<p>Al chiarore che si diffondeva dall'oriente svanivano a poco
a poco e si perdevano l'ultime stelle. Già il sole illuminava
le più alte cime del Gargano tingendole d'un roseo che si
mutava in pavonazzo ne' seni ombrosi dei monte, mentre
il lido sottoposto, che girava a guisa di mezza luna, congiungendosi
al littorale ov'è posta Barletta, mostrava col
giorno crescente un ameno e diverso intreccio di valli e di
colli che scendevano a bagnarsi nel mare. I folti castagneti
che sulle vette già venivano indorati dal sole, diradandosi
verso le falde eran interrotti ora da prati verdissimi, ora da
qualche pezzo coltivato. Qua una frana lasciava biancheggiar
il macigno, là il fianco d'un giogo si tigneva di colori gialli,
rossicci, secondo la natura del suolo. Il mare ceruleo pareva
immobile; se non che ribollendo sotto le rupi ne cingeva
il piede con una striscia di spume candidissime.</p>

<p>Nella parte più interna del golfo sopra un'isoletta che
era congiunta alla terra da un ponte lungo e stretto, sorgeva
fra le palme e i cipressi un monastero con una chiesuola
ed un campanile, munito all'intorno di torricelle e mura
merlate, onde salvarlo da un primo assalto di corsari e di Saracini.</p>

<p>Ettore mostrava guardarlo con passione grandissima, aguzzando
le ciglia, perocchè la nebbia, che a quell'ora copre
le terre più basse, gli permetteva appena distinguere i
contorni dell'edifizio. Coll'orecchio teso coglieva il debol
suono della campana che annunciava l'avemaria del giorno,
ed era tanto attento che non udì la voce d'Inigo, dal
quale era chiamato in cortile: questi non ottenendo risposta,
salì.</p>

<p>&mdash;Dopo una giornata come quella di ieri&mdash;disse entrando
sul terrazzo&mdash;non ti avrei creduto alzato prima del
sole.&mdash;</p>

<p>Chi ebbe mai pieno il cuore d'un solo pensiero grande e
bollente, sa quanto potè esser grato a Fieramosca il venir
colto in quello e costretto a lasciarlo. Si volse con un viso
che non celava l'animo suo interamente, e quasi Inigo s'avvedea<span class="pagenum"><a name="Page_31" id="Page_31">[Pg 31]</a></span>
d'esser giunto importuno. Ma l'animo d'Ettore era
troppo giusto ed amorevole per accagionare il suo amico di
questo disturbo involontario. Senza dar risposta precisa, se
gli fece incontro, gli strinse la mano, ed alla fine ritornando
in sè del tutto disse piacevolmente:</p>

<p>&mdash;Che buon vento mi ti conduce a quest'ora?</p>

<p>&mdash;Ottimo vento; e ti reco tal nuova che m'avrai da dar
la mancia. Perciò appena ho aspettato il giorno, ed eccomi a
portartela. Sempre ho avuto invidia alla tua virtù: oggi
debbo averla alla tua fortuna. Beato te, Ettore mio! T'è serbata
dal cielo tal impresa d'onore che l'avresti comprata,
son certo, ad alto prezzo. Ebbene ti capita innanzi senza nè
spesa nè fatica. Sei proprio nato vestito!&mdash;</p>

<p>Fieramosca condusse in casa il suo amico, e fattoselo sedere
in faccia stava aspettando che gli annunziasse questa
gran fortuna. Fu da lui brevemente informato di quanto era
occorso la sera innanzi, del modo col quale egli avea preso
le parti degl'Italiani, e della sfida proposta. Quando venne a
riferire le insolenti parole di La Motta, e benissimo le seppe
dire, balzò in piedi l'animoso Italiano, percotendo su una tavola
col pugno chiuso e cogli occhi scintillanti di fierissima
allegrezza.</p>

<p>&mdash;Non è&mdash;gridò&mdash;giunta a tanto ancora la miseria nostra
che manchino braccia e spade per ricacciare in gola a
questo ladrone francese, quanto in malora sua gli è fuggito
di bocca! E Dio ti benedica la lingua, Inigo, fratel mio
(e stretto lo teneva abbracciato), e t'avrò obbligo eterno della
cura che avesti dell'onor nostro, nè in vita nè in morte me
ne terrò sciolto mai.&mdash;E le carezze per una parte, come le
profferte per l'altra, non avean fine. Quietato un poco questo
primo calore:</p>

<p>&mdash;Qui&mdash;disse Fieramosca&mdash;è tempo non di parlare, ma
d'operare.&mdash;E chiamato un servo, mentre l'ajutava vestirsi,
veniva nominando i compagni che si sarebber potuti sceglier
a quest'impresa, pensando far grossa compagnia più
che potesse.</p>

<p>&mdash;Molti&mdash;diceva&mdash;sono i buoni fra noi, ma la cosa
troppo importa; scegliamo i migliori: Brancaleone. E uno.<span class="pagenum"><a name="Page_32" id="Page_32">[Pg 32]</a></span>
Non vi sarà lancia francese che lo pieghi d'un dito, con
quel pajo di spalle che ha ai suoi comandi. Capoccio e Giovenale
tutti e tre Romani: e ti so dire che gli Orazi non tenevano
la spada in pugno meglio di loro. E tre. Andiamo
avanti: Fanfulla da Lodi, quel matto spiritato, lo conosci?
(Inigo alzò il viso aggrottando un poco le ciglia, e stringendo
le labbra, come fa chi vuoi ridarsi a mente qualche cosa.)
Oh lo conosci senz'altro! Quel Lombardo, lancia spezzata del
signor Fabrizio.... quello che l'altro giorno galoppava sulla
grossezza del muro del bastione alla porta a San Bacolo....</p>

<p>&mdash;Oh sì sì!&mdash;rispose Inigo&mdash;ora mi ricordo.</p>

<p>&mdash;Bene. E quattro. Costui finchè avrà le mani le saprà
menare. Io sarò il quinto; e coll'ajuto di Dio farò il dovere.
Masuccio&mdash;gridò chiamando un famiglio&mdash;bada che ieri
si ruppe la guiggia dello scudo, falla aggiustare, e tosto;
senti: alla spada grande ed alla daga pistolese sia rifatto il
filo, e.... che volevo dirti?.... ah! L'arnese mio di Spagna è
in punto?&mdash;Il servo accennò di sì.</p>

<p>Sorridendo Inigo a questa furia disse:&mdash;Non ti mancherà
tempo a metterti in ordine, che la battaglia non sarà nè oggi
nè domani.&mdash;</p>

<p>A questo non pensava Fieramosca che si sentiva la febbre
addosso, nè avrebbe voluto tardare a trovarsi alle mani; e
poco badando a quanto dicea lo Spagnuolo, veniva rintracciando
altri compagni, chè cinque gli parea un numero scarso.
E disse con gran voce:</p>

<p>&mdash;E dove lasciamo Romanello da Forlì? E sei. Lodovico
Benavoli. Sette. Questi li conosci, Inigo: gli hai veduti a
lavorare.</p>

<p>&mdash;Masuccio, Masuccio!&mdash;</p>

<p>Ed il servo che era sceso risalì di volo.</p>

<p>&mdash;Il mio cavallo da battaglia, Airone, quello che m'ha donato
il signor Prospero, abbia paglia ed orzo quanto ne vuole;
e prima che entri il caldo lo farai trottare alla volta un'ora,
e vedi come gli stiano i ferri.&mdash;</p>

<p>Nel dare questi ordini si stava vestendo; il servo gli porse
la cappa, e messasi l'arme accanto ed in testa un cappello
con una penna azzurra, disse ad Inigo:</p>

<p>&mdash;Son teco. Prima d'ogni altra cosa si vuol ragionare col<span class="pagenum"><a name="Page_33" id="Page_33">[Pg 33]</a></span>
signor Prospero, poi si farà motto a Consalvo pel salvocondotto.&mdash;</p>

<p>Così avviatisi per istrada seguiva nominando or l'uno or
l'altro degli uomini d'arme che potessero fare al caso. Nè si
soddisfaceva d'alcuno così alla prima: di tutti esaminava
minutamente lo stato, le forze, il valore, la vita passata, onde
non venissero a sì gran fatto se non uomini provati. Di Brancaleone
romano teneva gran conto sopra ogni altro, perchè lo
conosceva molto uomo dabbene, di gran core e di maravigliosa
gagliardia; gli piaceva il suo fare serio ed alieno dall'allegria
spensierata degli altri compagni, e sentiva per lui
un'amicizia, che molte volte l'aveva condotto al punto di svelargli
i suoi casi colla Ginevra: ma un certo ritegno, e forse
la mancanza di occasione a proposito, l'avean impedito. La
sua famiglia e gli antichi suoi essendo stati ghibellini avevano
a Roma tenuta sempre la parte colonnese, ed ora nella compagnia
del signor Fabrizio egli era capo di certe lance spezzate,
e molto bene attendeva a questa come ad ogni altra bisogna
di guerra. Era costui di mezzana statura, largo di
spalle e di petto, di poche parole, e solo intento al suo uffizio:
tenace ed ostinato nel seguire ogni suo divisamento, e
non avendo al mondo altro pensiero che quello d'ajutare e
far vittoriosa la sua parte colonnese, a petto della quale tutto
a lui pareva nulla; per sostener questo come ogni altro impegno
si sarebbe fatto tagliare a pezzi mille volte.</p>

<p>Ettore ed Inigo doveano passar davanti all'uscio suo per
andare dai Colonna: lo trovarono appunto fermo che dava
ordine a certi suoi cavalli, e colla spada scinta, avvolta la
cintura all'elsa accennava ai famigli ed ai ragazzi di stalla,
facendosi intendere colla minore spesa di fiato che fosse
possibile. Fieramosca l'invitò seco per ordinare tal faccenda,
che, espressa con parole caldissime, fu ascoltata da
Brancaleone senza scomporsi, nè mutar viso. Disse solo brevemente
avviandosi cogli altri due:</p>

<p>&mdash;La prova fa credere i ciechi. Quattro stoccate a modo
mio e poi ci riparleremo.&mdash;</p>

<p>E questa fiducia non era braveria: chè più volte già s'era<span class="pagenum"><a name="Page_34" id="Page_34">[Pg 34]</a></span>
trovato chiuso in campo franco, e sempre n'era uscito ad
onore.</p>
</div>

<hr class="chap" />

<div class="chapter">
<h2><a name="CAPITOLO_QUARTO" id="CAPITOLO_QUARTO">CAPITOLO QUARTO.<br />&mdash;</a></h2>

<p class="pn">Le ingiuriose parole di La Motta e la disfida che n'era stata
la conseguenza, corsa in presenza di più di venti persone,
non poteva esser rimasta segreta, e n'era oramai sparsa la
fama per tutto l'esercito e per la città. Inigo, coi due Italiani,
presentandosi alla casa di Prospero Colonna, trovarono
che quivi non era altro discorso; e già cominciava a
comparire il fiore della gioventù italiana, che a lui concorreva
come a suo capo, per intendere in che modo s'avessero
a governare. Vennero ad uno ad uno tutti quelli che avea
nominati Fieramosca, e molti altri; sicchè in breve spazio
di tempo furono una cinquantina. Le parole erano molte e
grandi, ed ognuno mostrava negli atti e nel volto quanto
gli cuocesse l'ingiuria ricevuta. Parecchi fra gli Spagnuoli
che la sera innanzi s'eran trovati a cena, e che avean
fatto motto ai loro amici italiani, si erano qui condotti, e si
mescolavano fra loro ripetendo or questa or quella delle parole
tanto d'Inigo quanto dei prigionieri, e facendo osservazioni,
proponendo partiti, o citando esempj, attizzavano un
fuoco che già troppo bene ardeva per sè medesimo.</p>

<p>Questa brigata stava, parte per la soglia del portone e dispersa
nel cortile, parte in una sala terrena, ove i fratelli
Colonna solevano dar retta ai loro uomini quando bisognava,
e sbrigare gli affari della compagnia. Vi splendeano appese
al muro le loro armature messe d'oro molto riccamente,
con finissimi intagli, forbite e lustranti come specchi. Si
guardava in questo luogo la bandiera della compagnia sulla
quale era ricamata la colonna in campo rosso, col motto
<i>Columna flecti nescio</i>, la quale pure si vedeva dipinta sugli<span class="pagenum"><a name="Page_35" id="Page_35">[Pg 35]</a></span>
scudi, che coll'altr'arme disposte convenevolmente all'intorno
occupavano quasi tutte le pareti. In fondo due cavalletti
grossi di legno sostenevano l'intere armature de' cavalli
con loro selle e gualdrappe di bel velluto cremesi,
fregiate dell'impresa di loro casato, e le ricche briglie tutte
ornate di ricami d'oro, degne di tanto onorati signori.</p>

<p>Sei falconi incappellati e legati ad una catenella d'argento
eran posati sopra una stanga in traverso ad una finestra,
con un monte di attrezzi da caccia, della quale era frequente
l'uso fra la nobiltà, e si teneva proprio spasso dei
signori e de' gentiluomini.</p>

<p>Dopo alcuni momenti comparve sulla porta il signor Prospero
Colonna, al quale ognuno fece luogo e riverenza; ed
egli venuto avanti e salutando con nobil contegno, s'adagiò
sopra un seggiolone di cuojo rosso a bracciuoli, in capo ad
una tavola che era nel mezzo, dove tenea lo scrittojo, ed accennò
cortesemente a ciascuno di sedere.</p>

<p>Era vestito d'una cappa di sciamito nero rabescato, con
una grossa catena d'oro al collo, dalla quale pendeva sul
petto un medaglione dell'istesso metallo, lavorato sottilmente
a cesello. Portava una daghetta in cintura d'acciajo nero
martellato; ed in questo schietto vestire, la sua mirabil presenza,
il volto d'una tinta pallida ed un po' brunetta, con
alta fronte che mostrava esser sede di fortezza e di senno
non ordinarj, inspiravan quella riverenza che si tributa più
alle doti dell'animo, che ai favori della fortuna e della nascita.
Aveva ciglia folte, barbetta alla spagnuola, ed un mover
d'occhio tardo e risguardato, che lo dava a conoscere
autorevole e potente signore.</p>

<p>L'occasione presente pareva ed era a lui di grandissima importanza,
non solo perchè ne andava l'onore dell'armi italiane,
ma perchè l'esito di questa fazione, nelle attuali circostanze
ove fra due re potenti con incerta fortuna si combatteva,
potea produrre gravi conseguenze per lui, per la
sua casa e per la parte colonnese. Il vincere una disfida che
avrebbe certamente fatto gran romore, dava molta riputazione
agli uomini suoi ed alla sua bandiera; perciò, dei
capitani spagnuoli e francesi qualunque restasse vittorioso,<span class="pagenum"><a name="Page_36" id="Page_36">[Pg 36]</a></span>
avrebbe alla conclusione avuto maggior riguardo ad offenderlo
e maggior interesse a tenerselo amico.</p>

<p>A tutti è noto inoltre, quanto in terra di Roma fosse ostinato
il contrasto fra la parte colonnese ed orsina, che malcondotte
entrambe dalla forza e dalle frodi d'Alessandro VI
e di Cesare Borgia potevano, o coi soccorsi stranieri o col
proprio valore, ajutate da qualche felice occasione, pensare
a rifarsi; onde se v'era mai stato tempo da dover tenere l'invito
della fortuna ed afferrarla pe' capelli, era questo sicuramente.</p>

<p>Conosceva il sagace condottiere gli spiriti bollenti di Fieramosca,
e quanto potesse in lui sete di gloria ed amor di
patria: vedeva che da' suoi discorsi erano spesso infiammati
gli animi de' compagni a mostrarsi Italiani, e sentì
quanto poteva a quest'ora ajutare coll'esempio, e coi detti
accendere vieppiù quel divino ardore che rende l'uomo pari
alle grandi imprese.</p>

<p>A lui dunque si volse cominciando a parlare: disse già
in parte conoscere l'accaduto, ma voler ora udirlo più distesamente,
onde si potesse prender subito un partito. Ettore
espose il fatto magnificando le parole d'Inigo dette in
favore della nazione italiana: quand'ebbe finito, il signor
Prospero alzandosi in piedi, parlò così:</p>

<p>&mdash;Illustri signori! Se voi non foste quelli che siete, ed
io per la compagnia avuta con esso voi in tante battaglie non
avessi esperienza dell'alto valor vostro, crederei fosse mestieri
rammentarvi, come i nostri avi per le loro virtuose
operazioni fecero salir tant'alto la gloria della patria che
l'universo ne restò abbagliato; nè poterono le tenebre e le
sventure di dieci secoli spegner gli ultimi raggi di tanta luce.
Come costoro che d'oltremonti ora vengono a bersi il
sangue italiano, e non contenti, aggiungono lo scherno all'offesa,
tremavano allora al solo nome romano. Vi direi
che tant'oltre è giunta omai questa loro sfacciata insolenza,
che dopo d'avere strappato, e con quali arti sallo Iddio, la
gloriosa corona che faceva Italia regina dei popoli, ed era
stata compra con tanti sudori e tanto sangue, par loro non
aver fatto nulla finchè ci vedono una spada in mano ed una<span class="pagenum"><a name="Page_37" id="Page_37">[Pg 37]</a></span>
corazza sul petto, e vorrebbero torci perfino di poter combattere
e morire in salvazione dell'onor nostro. Vi direi:
Su dunque: andiamo, corriamo tutti; si piombi su questi
ingordi ladroni sprezzatori d'ogni diritto; e ben veggo nei
vostri sguardi che le mie parole sarebber tarde a fronte delle
spade italiane..... Ma invece..... l'ufficio di condottiero,
duro pur troppo in così grave occasione, mi comanda di
porre un freno al vostro valore, e m'è forza il dirvi che tutti
non potrete combattere, e converrà concedere a poche spade
la gloria della nostra vendetta. Il magnifico Consalvo, dovendo
con forze minori sostenere i diritti del re cattolico,
non consentirebbe che il sangue de' suoi soldati si spargesse
per altre cagioni. Per dieci uomini d'arme otterrò, spero,
salvocondotto e campo franco. Senza metter tempo in mezzo,
vado, ed ottenuto che l'abbia, ritorno. Intanto ognuno di
voi scriva su un foglio un nome: a Consalvo la scelta. Ma
prima dovete giurare di stare a quanto verrà da lui stabilito.&mdash;</p>

<p>Il discorso fu accolto con un bisbiglio d'approvazione, e
tutti giurarono. Furono scritti i nomi e dati al signor Prospero,
il quale alzatosi da sedere, venne alla porta, ove due
famigli gli tenevano apparecchiata una mula: vi salì, ed
accompagnato da que' soli due s'avviò alla rocca.</p>

<p>Dopo una mezz'ora, che parve un secolo all'impaziente
ansietà di que' giovani, ritornò; e scavalcato, entrò nella
sala terrena rimettendosi ciascuno al luogo di prima: il silenzio
e l'espressione degli occhi fissati tutti sul barone romano,
mostravano quanto fosse la smania di conoscer la
scelta, e la speranza d'ognuno d'averla favorevole.</p>

<p>&mdash;Il magnifico Consalvo&mdash;disse alla fine il signor Prospero,
cavandosi di seno le carte e deponendole sulla tavola&mdash;si
chiama grandemente soddisfatto del virtuoso proposito vostro:
è certo che al vostro valore sarà questa facile impresa:
concede salvocondotto e campo franco per dieci uomini
d'arme; e non è stato piccol travaglio condurlo a questo numero:
solo vi si piega per l'importanza del fatto.&mdash;</p>

<p>Spiegato allora il foglio che conteneva i nomi degli eletti,
lesse i seguenti:</p>

<p>&mdash;Ettore Fieramosca.&mdash;Questi, vedendosi nominato il<span class="pagenum"><a name="Page_38" id="Page_38">[Pg 38]</a></span>
primo, strinse con allegrezza il braccio di Brancaleone che
gli sedeva accanto, mentre gli occhi di tutti si volsero a lui
mostrando che nessuno credeva potergli contendere il primo
posto.&mdash;</p>

<p class="pl">
Romanello, da Forlì.<br />
Ettore Giovenale, romano.<br />
Marco Carellario, napoletano.<br />
Guglielmo Albimonte, siciliano.<br />
Miale, da Troja.<br />
Riccio, da Parma.<br />
Francesco Salamone, siciliano.<br />
Brancaleone, romano.<br />
Fanfulla, da Lodi.<br />
</p>

<p>Chi si fosse trovato presente, senza conoscere nessuno
di persona, avrebbe facilmente potuto distinguere dal viso
contento coloro che la sorte destinava alla nobile impresa.
Il volto sempre pallido di Fieramosca si tinse d'un bel vermiglio,
e nel parlar che faceva ai compagni, i baffi castagni
che gli vestivano il labbro tremavano, e facean conoscere
quanto fosse forte la commozione interna che provava.
I suoi pensieri più cari trovavano alla fine occasione di
produrre opere degne di loro. Finalmente, diceva in cuor
suo, potrà una volta il sangue italiano scorrere a miglior
fine che a sempre difendere gli stranieri invasori. Se alcuno
gli avesse detto allora «vinceranno i tuoi, ma tu vi morrai»
si sarebbe chiamato contento mille volte: ma v'era pure
speranza, e quasi certezza di vincere, e goder la vittoria; e
pensava, dopo questa, come sarebbe stato il ritorno pieno
di gloria, di feste e d'allegrezze (quanto è raro che l'uomo
preveda il vero!): immaginava le lodi, l'onore eterno che
ne verrebbe all'Italia ed al suo nome, e quanto i suoi più
cari andrebbero orgogliosi per cagion sua. A questo punto
un pensiero che gli sorse dal profondo del cuore, passò come
una nube, ed oscurò un momento la gioja che gli splendeva
sul volto: forse sventure passate fecero sentire al suo
cuore l'acuta spina di funeste rimembranze: ma durò un
momento. Poteva egli allora aver altra cura maggiore di
quella della battaglia?</p>

<p>Prospero Colonna era stato scelto da Consalvo a maestro<span class="pagenum"><a name="Page_39" id="Page_39">[Pg 39]</a></span>
del campo, il che gl'imponeva l'obbligo di mandare il cartello
della disfida, di metter a cavallo i suoi, di vedere che
nulla mancasse loro di ciò che potea procurare la vittoria,
d'aver l'occhio finalmente che si combattesse dalle due
parti a buona e giusta guerra.</p>

<p>Si parlò prima di tutto del giorno e del luogo da fissarsi.
Erano i primi del mese: fu stabilito si combatterebbe dopo
la metà, onde rimanesse tempo largo ad allestirsi. Quanto
al luogo, si sarebbe mandato uomini esperti a scegliere il
più conveniente.</p>

<p>Dopo di ciò si stese il cartello, che fu scritto in francese,
e consegnato a Fieramosca ed a Brancaleone onde lo portassero
al campo nemico quell'istesso giorno. Disposte così
le cose, si volse il signor Prospero ai dieci eletti, e disse
loro:</p>

<p>&mdash;L'onor nostro, cavalieri, è sul filo delle vostre spade, e
non saprei immaginare qual più degno e sicuro luogo si potesse
trovargli. Ma per questo appunto conviene che giuriate
di non entrare da oggi al dì della battaglia in alcun'altra impresa,
onde non porvi a rischio di riportar ferite, o d'incontrare
impedimento che potesse quel giorno togliervi d'essere
a cavallo: e ben vedete, se ciò accadesse, non importa
per qual cagione, quanto la nostra parte ne rimarrebbe vituperata.&mdash;Parve
ad ognuno troppo ragionevole questa antiveggenza,
nè vi fu chi negasse accettar sopra la sua fede
la condizione proposta.</p>

<p>Intanto la maggior parte di quelli che vedevano con rammarico
non aver ivi più nulla che fare, s'era andata dileguando
alla sfilata. I soli dieci erano rimasti. Anch'essi,
quando fu consegnato il cartello a Fieramosca, sgombrarono
la sala; e questi accompagnato da Brancaleone s'avviò a
casa per esser presto a cavallo e condursi al campo francese.</p>

<p>S'armarono ambedue così alla leggiera con giaco e maniche
ed una cuffia di ferro, e preso con loro un trombetta si
avviarono alla porta a San Bacolo, che rispondeva verso il
nemico. Alzata la saracinesca ed abbassato il ponte, uscirono<span class="pagenum"><a name="Page_40" id="Page_40">[Pg 40]</a></span>
in un borgo che, abbandonato in quel trambusto dagli
abitanti, era stato mezzo distrutto ed arso dalla licenza delle
soldatesche d'ambe le parti. Di qui la strada prendeva per
certi orti, poi usciva all'aperto, e per giungere al campo era
qualche ora di cammino. Nel passare pel borgo, Ettore s'abbattè
in certe povere donne, mezzo coperte di cenci, che
traendosi dietro per mano, o recandosi in collo i loro bambini
cascanti dalla fame, andavano frugando per quelle case
abbandonate, se mai fosse sfuggita qualche cosa all'ingorda
avarizia de' soldati che le avean messe a sacco. Il cuore del
giovane faceva sangue a questo spettacolo, e non potendo
dar loro ajuto non poteva nemmeno sostenerne la vista,
onde punse il cavallo, e di trotto si dilungò sin fuori all'aperto.</p>

<p>L'insolita allegrezza che l'aveva ravvivato pensando alla
prossima battaglia, fu per questo, in apparenza lieve accidente,
ritornata in altrettanta mestizia, risorsero più forti i
pensieri delle miserie d'Italia, e lo sdegno contro i Francesi
che n'erano autori. Non potè nascondere a Brancaleone, che
gli cavalcava accanto, la pietà che gli destavano i mali di
quelle meschine; e quegli che in fondo era buono e caritatevole
uomo, quantunque paresse ruvido pel continuo trovarsi
in mezzo ai rischi e al sangue, le compativa e si dolea
dei loro affanni insieme con lui.</p>

<p>Vistolo Fieramosca in questa disposizione d'animo, gli diceva
crollando il capo:</p>

<p>&mdash;Ecco i bei presenti che ci recano questi Francesi; ecco
il buono stato che ci portano!.... Ma se posso una volta veder
questa razza di là dall'Alpi....&mdash;E voleva dire: faremo
in modo di sbrigarci anche dagli Spagnuoli; ma si ricordò
che era al loro servigio, e, rompendo a mezzo la frase, finì
con un sospiro.</p>

<p>Brancaleone pensava più alla parte colonnese che al bene
della sua patria, e non poteva entrar pienamente nei sentimenti
del suo amico; ai quali però partecipando in qualche
guisa, ed a suo modo, rispose:</p>

<p>&mdash;Se quest'esercito si potesse metter in rotta, non passerebbe
forse molto tempo che avremmo ad assaggiare il vino<span class="pagenum"><a name="Page_41" id="Page_41">[Pg 41]</a></span>
del signor Virginio Orsino; e le cantine del castello di Bracciano
vedrebbero una volta come son fatte le facce de' cristiani:
e Palestrina, Marino e Valmontona, non vedrebbero
più il fumo del campo di que' suoi ribaldi; nè sarebbero più
desti a ogni tratto da quel maledetto grido, Orso! Orso!
ma.... non si paga ogni sabato!&mdash;Da questa risposta conoscendo
Ettore che se Brancaleone s'univa a' suoi desiderii,
era però ben lontano dal concordare interamente con lui
quanto ai motivi, tacque; e camminarono per buon tratto
di strada senza che il silenzio venisse rotto da nessun dei
due.</p>

<p>Il trombetta li precedeva d'un'arcata.</p>

<p>Non avrà il lettore scordati i cenni del prigioniere francese
circa gli amori di Fieramosca. I suoi compagni che ne
udivan parlare per la prima volta, si dolevano di questi suoi
dispiaceri, e per l'affetto che gli portavano, e perchè in una
brigata di giovani si soffre malvolentieri chi non mette del
suo per mantenere ed accrescere il buon umore. Ora mentre
in quella mattina si trattava l'affare della disfida a casa
del signor Prospero, si bisbigliò di questi suoi casi, che
vennero anche all'orecchio di Brancaleone. Era questi pochissimo
curioso de' fatti altrui; non di meno, dopo aver cavalcato
un pezzo così in silenzio, vedendo il suo compagno
tanto sopraffatto dalla malinconia, gliene seppe male, e
vincendo la natura sua si dispose tentarlo onde gli s'aprisse;
e con parole di amica sollecitudine, venne al proposito
di pregarlo volesse narrargli que' casi che gli eran cagione di
tanta tristezza. E seppe così ben fare che ottenne il suo intento.
Fieramosca d'altronde sapeva potersi fidare di lui, ed
i termini in cui si trovava pure gli scioglievan la lingua,
poichè da un cuore agitato da forte passione sfugge facilmente
il segreto. Alzatigli così un poco gli occhi in viso,
disse:</p>

<p>&mdash;Brancaleone, mi domandi cosa che non ho mai detto
ad anima viva: e neppur a te la direi (non te l'aver per
male) se non pensassi che potrei rimaner morto nella zuffa....
e allora?.... che ne sarebbe di...; sì, sì, tu mi sei vero
amico, sei uomo dabbene, hai da saper tutto. Non ti dispiaccia<span class="pagenum"><a name="Page_42" id="Page_42">[Pg 42]</a></span>
ascoltarmi a lungo, che non potrei farti capace in poche
parole di tanti e così strani accidenti.&mdash;</p>

<p>Brancaleone con gli atti del volto gli accennava quanto
avea caro che dicesse, onde Fieramosca con un risoluto sospiro
incominciò:</p>

<p>Quando sorsero i primi romori di guerra per parte del
re cristianissimo, che minacciava scendere all'impresa del
reame, ben sai ch'io mi trovava giovinetto di sedici anni ai
servigi del Moro. Tolsi licenza, e mi parve dovere metter la
vita in difesa de' reali di Raona che da tant'anni ci governavano.
Venni a Capua; si mettevano in ordine le genti d'arme,
e dal conte Bosio di Monreale che avea il carico del presidio,
fui condotto e comandato alle difese della città. Le
munizioni erano tutte in pronto, e per allora, non essendovi
altro da fare, attendevamo a darci buon tempo. La sera si
faceva la veglia in casa del conte, il quale, amico già di mio
padre, mi teneva come figliuolo. Già prima d'andarmene col
duca di Milano, spesso gli capitavo per casa. Ivi conobbi una
sua figlioletta, e così fanciulli senza saperne più in là, ci
portavamo maraviglioso amore. Il giorno ch'io mi mossi per
andare in Lombardia, furono i pianti e le dipartenze inestimabili:
io, mi ricordo, cavalcava un giannetto, il migliore
che fosse mai, e nell'andarmene passai sotto le finestre di
lei, che si domandava Ginevra, e benissimo atteggiavo il cavallo
nel dirle addio colla mano; ella mi gettò di nascosto
del padre e d'ognuno, perchè appena faceva giorno, una fascia
azzurra che non ho mai lasciata d'allora in poi.</p>

<p>Ma queste erano cose da scherzo. In un anno ch'io stetti
fuori mi s'era assai freddato questo primo amore. Tornato
come ti dico, e riveduta Ginevra, che avendo messa persona
era divenuta la più bella giovane del reame, aveva assai
buone lettere, e cantava sul liuto che non avresti voluto
sentir altro, non potei tanto schermirmi ch'io non ricadessi
l'un cento più nel maggiore e più forsennato amore che s'udisse
mai. Colei che si ricordava dei primi anni, e mi rivedeva
onorato e con qualche nome nell'arme, quantunque
come onesta non lo volesse mostrare, ben m'avvedevo che
aveva caro udirmi quando narravo di quelle terre di Lombardia,<span class="pagenum"><a name="Page_43" id="Page_43">[Pg 43]</a></span>
delle guerre che avevo vedute, e delle corti ed usanze
di colà; e s'ella amava ascoltarmi, io molto più amavo
d'intrattenerla; e tanto andò la cosa innanzi che non potevamo
vivere discosti un dito l'un dall'altro.</p>

<p>Io che in parte m'avvedevo come la s'avviasse, venivo riflettendo
a quanti affanni andavamo incontro ambedue. A
momenti cominciava la guerra: tristo chi in tale congiuntura
si trova avvolto in legami d'amore. E dove prima cercavo
ogni modo d'esser con lei, dopo, divisando ciò che meglio
ci conveniva, e conosciuto che il nostro amore era altro
che da motteggi, mi rimaneva tanto di forza che pur mi
studiavo di mostrarlo meno, e cavarmelo dal cuore. La cosa
andò così avanti un pezzo. Ma quel combattimento invece di
scemare il mio amore l'accrebbe; e volendolo raffrenare di
fuori, quello mi lavorava dentro, e quasi mi conducea pel
mal cammino. Già m'ero fatto scuro in viso, e la notte per
istracco che fossi non potevo prender sonno, e sempre coll'immaginazione
fissa in lei, sentivo calarmi per le gote le
lagrime calde calde sul guanciale, e stupivo di me medesimo.</p>

<p>Passarono così più settimane, e m'ero ridotto di qualità
che bisognava pur risolversi a qualche partito. Tu già indovini
a quale m'appigliai: un giorno sulle ventitrè ore la
trovai sola in un suo giardino, e come volle la mia sorte,
le dissi il gran bene ch'io le volevo, ed ella arrossendo, senza
risponder parola si scostò lasciandomi afflitto e peggio
contento che mai; e da quell'ora in poi parea cercasse tenermi
discosto e quasi mai, quando v'erano altre persone,
volgeva a me le parole: ond'io per disperato, nè potendo
sopportare quell'inestimabile amore, risolsi in tutto andarmi
con Dio, e cercar la morte ove allora già si combatteva.
E passando appunto la compagnia del duca di San Nicandro,
che andava alla volta di Roma, a raggiungere il duca di Calabria,
mi misi in ordine per andarmene con essoloro. E
senza dirle il mio proposito, un giorno volli ritentar la prova,
ed alla stette salda; onde mi dovetti persuadere che quell'amore
ch'io credevo scorgere in lei, era stato un sogno
della mia immaginazione: e risoluto affatto (era la sera, ed<span class="pagenum"><a name="Page_44" id="Page_44">[Pg 44]</a></span>
alloggiava quella notte in Capua la compagnia del duca per
partir la mattina) misi in ordine ogni cosa per esser a cavallo
l'indomani. Me n'andai, come il solito, a veglia in casa del
padre di Ginevra: eravamo soli noi tre intorno un tavoliere,
e si giocava a tavola reale; quando mi venne in acconcio,
dissi a lui, come avevo fisso di partire la mattina vegnente,
che essendomi venuto a noja quell'ozio, volevo andar a combattere,
perciò fosse contento darmi licenza. Il conte lodò il
mio proposito, ed io colla coda dell'occhio pur guardavo,
non privo affatto di speranza, che viso facesse Ginevra.
Pensa quale diventai vistole mutar il color del volto, e farlesi
rosse le palpebre? Di furto mi saettò un'occhiata che
troppo mi diceva. Stetti infra due di non farne altro, ma conobbi
che oramai non potevo ritrarmi coll'onor mio; e mi
fu forza, quando mi trovavo il più contento e felice uomo
del mondo, eseguire la mia malaugurata partenza: di qui
nacque ogni mia sciagura.</p>

<p>Dio volesse che quando misi il piede alla staffa fossi caduto
morto; sarebbe stato men male per lei e per me.</p>

<p>Mi condussi a Roma sempre maledicendo la mia fortuna,
e giunsi in quella, che per una parte entrava re Carlo, e per
l'altra i nostri si ritraevano a furia. Vi fu qualche leggiero
scontro, ed io tanto mi spinsi avanti fra certi Svizzeri, che
fui lasciato per morto con due roncolate nel capo, onde penai
gran tempo a guarire.</p>

<p>Queste ferite le toccai presso Velletri: portato nella terra
e medicato, ebbi a star quivi due mesi, senza saper più nulla
di Ginevra nè del padre, e solo udivo d'ora in ora le triste
novelle del reame che vi giungevano, ed eran fatte dalla
gente di casa sempre maggiori, e con tante favole tra mezzo
che non potevo in esse distinguere cosa buona.</p>

<p>Pure alla fine ritornato gagliardo, e volendo uscire di tanto
travaglio, montai una mattina a cavallo e me ne venni a
Roma. Ivi era un disordine grandissimo; e papa Alessandro
che al passaggio del re poco gli s'era mostrato amico, vedendo
ora spacciate le cose del reame, e che già della lega
fra il Moro ed i Veneziani si bisbigliava, onde ai Francesi conveniva
dar volta, stava in sospetto grandissimo ed il meglio<span class="pagenum"><a name="Page_45" id="Page_45">[Pg 45]</a></span>
che poteva s'armava ed afforzava Roma e 'l castello. Appena
scavalcato andai a far riverenza a monsignor Capece, che
molto m'accarezzò, e volle in tutti i conti levarmi d'in sull'osteria.</p>

<p>Intanto cresceva il romore in Roma, ed aspettandosi a giorni
la vanguardia del re, composta di Svizzeri, molto si temeva
da tutti, ed ognuno pensava a' fatti suoi.</p>

<p>Comparve alla fine l'esercito. Il papa col Valentino s'era
fuggito a Orvieto. Le genti francesi parte s'alloggiarono in
città, parte fuori in Prati<a name="FNanchor_5_5" id="FNanchor_5_5"></a><a href="#Footnote_5_5" class="fnanchor">[5]</a>; e si comportavano assai bene
co' cittadini, tantochè ognuno si veniva rassicurando. Dopo
pochi giorni il re andò alla volta di Toscana: pure per Roma
passavano tuttavia or l'uno or l'altro di quei capi, conducendosi
alla spicciolata, onde fosse minore il disagio delle vettovaglie.
Erano oramai quietati i timori, ed ognuno attendeva
come il solito alle faccende. Io che sempre dal pensiero
di Ginevra era travagliato, appena potei coll'onor mio, mi
spiccai da monsignor Capece per tornare a casa, e saper notizie
certe di là; chè in tutto questo tempo non m'era venuto
fatto di parlare con chi n'avesse contezza.</p>

<p>Una mattina di buon'ora mi posi in cammino, disposto di
cavalcare quel giorno sino a Citerna, e da strada Julia ove
stava monsignore, presi per piazza Farnese, drizzandomi
verso porta San Giovanni. Sotto il Coliseo mi si fece incontro
una truppa di Francesi con bagaglie; e come furon presso,
vidi che venivano con una lettiga ove giaceva mal condotto
uno de' loro capitani, e dalle fasce che avea attorno
alle tempie si capiva che doveva esser ferito nel capo. Mentre
scansato il cavallo, m'era soffermato un poco per guardar
costui, fui desto da un acuto grido, e, volgendomi a quello
vidi Ginevra a cavallo, che dall'altra parte veniva in compagnia
con essoloro. Ma oh Dio, quant'era cambiata! Fu un
miracolo s'io non caddi in terra: il petto mi scoppiava sotto
la corazza: pure avvisando ciò che poteva essere, finsi
seguire il mio cammino; poi, voltato il cavallo, senza mai
li perder di vista, e pensando al peggio, tenni loro dietro<span class="pagenum"><a name="Page_46" id="Page_46">[Pg 46]</a></span>
sino all'alloggiamento.</p>

<p>Ben puoi credere ch'io non fui ardito farmi rivedere a
monsignore, che mi credeva già lungi di molte miglia, e
tanto meno presentarmi a Ginevra, temendo, s'io le parlavo,
udir da lei ciò che mai non avrei sofferto ascoltare; e
bramoso pure di chiarire la cosa non sapevo che risolvere.
Portato dal cavallo che tendeva a ritornare alle stalle di
monsignore, mi trovai in Banchi alla chiavica, presso alla
bottega di un tal Franciotto, detto dalla Barca, perchè la
professione sua era levar le mercanzie da Ostia per portarle
a Ripa grande. Era costui mio amicissimo, e fattomisi incontro,
scavalcai, e trattolo da parte, gli dissi che per alcuni
rispetti m'ero partito da monsignore, e mi conveniva tenermi
celato; perch'egli m'offerse una sua casetta che aveva in
borgo, e tosto mi vi condusse. Io presi partito di dirgli: che
avevo veduto una donzella della quale conoscevo il casato,
con certi Francesi; ed avrei voluto sapere com'era quivi
capitata, per porgerle ajuto se fosse stato mestieri: ed insegnatogli
il luogo ov'era andata a smontare, lo pregai s'ingegnasse
parlare con alcuno de' famigli, e farmi trovare in
parte, ove, senza scoprirmi, potessi ottenere il mio desiderio.
Egli ch'era di sottile ingegno benissimo seppe contentarmi.
Verso mezz'ora di notte venne per me, e mi condusse
ad un'osteria, ove trovammo un suo giovane che aveva
già uccellato uno degli scudieri di quel barone francese,
e fattolo bere, l'avea messo in sul raccontare, ed appunto
giungemmo quand'era tempo.</p>

<p>Franciotto in poche parole lo condusse a dire ciò che mai
non avrei voluto sapere: e sul fatto della donna ci narrò che
giungendo essi a Capua, e quei di dentro facendo resistenza
grandissima, entrarono a forza, e quasi la terra andò a sacco:
che il suo padrone Claudio Grajano d'Asti (così ci disse
chiamarsi) entrato con molti soldati in casa il conte di Monreale,
che ferito nell'assalto, era stato ivi portato e più non
poteva difendersi, giunse alla stanza ove giaceva, e la figlia
buttandosi in ginocchio, raccomandava sè e 'l padre. Grajano
stava in cagnesco, e piuttosto volto al male; onde il<span class="pagenum"><a name="Page_47" id="Page_47">[Pg 47]</a></span>
conte alzandosi sul gomito il meglio che potè, gli disse:
quanto possiedo al mondo sia vostro, ed abbiate in isposa
questa mia figlia; ma sia salva l'onestà sua dalle mani di
costoro. E Ginevra tremando per la vita del padre e per
sè stessa, non si seppe opporre. Due giorni dipoi il conte
morì.</p>

<p>Io mi morsi le mani pensando che se mi fossi trovato colà,
forse non cadeva in balìa di questo ribaldo; ma non vi
era rimedio. Mi tolsi di quivi, e tutta la notte andai vagando
per le strade come forsennato; e più volte fui per finirmi.
Per vera virtù di Dio pure mi rattenni. Il dolore, lo struggimento
di cuore ch'io provavo era tanto, che le parole non
ne saprebbero dire la millesima parte, con certe strette al
petto che mi levavan l'anelito, e mi pareva ogni tratto di
soffocare: nè potendo sopportar più una vita tanto dolorosa
e travagliata formavo i più strani consigli, le più pazze
risoluzioni del mondo. Ora divisavo di ammazzare il marito,
ora d'incontrar la morte in qualche strano modo, onde
mostrare a Ginevra che ero stato condotto a quel passo per
amor suo, e mi confortava l'idea del rammarico che n'avrebbe
provato; e d'una in un'altra di queste immaginazioni
quasi uscivo di cervello. Stato così più giorni, una sera volli
tentar la fortuna. Involto nella cappa, ottenebrata la vista,
e colla capperuccia che mi scendeva sugli occhi, andai alla
porta di lei e bussai. Si fece alla finestra una fante, e domandò
chi volevo.&mdash;Dite a madonna, risposi, che le vuol
parlare uno che vien da Napoli e le porta nuove de' suoi.&mdash;Fui
messo dentro e lasciato in una saletta terrena con un
lumicino che mandava appena un poco d'albore. A me pareva
di stare ora presso la porta del paradiso, ora più giù
dell'inferno, ed era tanto il contrasto, che mi sentii mancar
le ginocchia, e mi convenne lasciarmi andare su una
sedia. Aspettai pochi minuti, che a me parvero mill'anni.
Quando sentii giù per la scala lo stropiccìo de' piedi e della
gonna di Ginevra, quasi mi lasciò affatto ogni virtù vitale.
Entrò ella e rimase così un poco discosta guardandomi; ed
io, lo crederai? non potei nè parlare, nè muovermi, nè formare
una voce: ma appena m'ebbe riconosciuto, gettò un<span class="pagenum"><a name="Page_48" id="Page_48">[Pg 48]</a></span>
grido, e cadeva in terra svenuta; se non ch'io la raccolsi
in braccio, e, slacciandola, m'ingegnai soccorrerla tutto
spaventato dall'importanza del caso, e dal timore d'esser
quivi trovato: e coll'acqua d'un infrescatojo che era
presso, le spruzzavo la fronte. Ma le lagrime bollenti che
mi piovevano dagli occhi e le inondavano il volto, furono
più possenti e la richiamarono in vita. Io non seppi far altro
che prenderle una mano e premervi su le labbra con tal
passione, ch'io credetti che l'anima mia passasse in quel
punto. Così stemmo un poco: alfine tutta tremante si spiccò
da me, e con voce che appena la potevo udire, mi disse:
Ettore, se sapessi i miei casi!..... Li so, risposi, li so pur
troppo, ed altro non domando, altro non voglio che poterti
morir vicino e vederti qualche volta finchè son vivo.</p>

<p>In questa s'udì rumore al piano di sopra, mi corse un gelo
per l'ossa, dubitando d'essere scoperto, e che a lei s'accrescessero
i guai. Preso commiato cogli atti più che colle
parole, sollecitai a levarmi di quivi, ed uscii un poco meno
afflitto e sconsolato.</p>

<p>Intanto la ferita del marito non guariva, e molti Francesi,
gentiluomini e prelati, ogni giorno lo venivan visitando.
Benchè il maraviglioso viso di Ginevra mostrasse l'affanno
interno che la travagliava, nondimanco la sua bellezza,
con un certo languido pallore, aveva pure un tal che d'appassionato,
che non si poteva mirarla e non restarne vinto:
e fra quei signori la sua giovinezza, il costume e l'angeliche
sembianze ogni dì più destavano maraviglia, nè si potevano
saziare di magnificarla e lodarla da per tutto, a tale che la
fama ne corse all'orecchio del Valentino. Molto si susurrava
allora in Roma sul conto di costui. Il duca di Candia suo
fratello era stato morto per le strade la notte, ancora non
faceva il mese; e non senza suo carico: ond'egli tosto, deposta
la porpora, s'era buttato all'armi del tutto, e si dicevano
di lui tante gran cose che non si sapea che pensare.
Forte dubitai fin d'allora che la Ginevra fosse vagheggiata
da costui: e pur troppo mi toccò udirne fra popoli molte
sconce parole, ch'io non poteva raffrenare per rispetto di
essa, e consumavo dentro la rabbia per non far atto che
palesasse la condizion mia.</p>

<p>Intanto, sotto colore ora d'una, ora d'un'altra cosa, m'era<span class="pagenum"><a name="Page_49" id="Page_49">[Pg 49]</a></span>
pur venuto fatto d'andarle per casa ad affiatarmi con quel
suo marito; e se il vederlo mi dava passione indicibile, soffrivo
volentieri ed avrei sofferto ogni gran cosa purchè potessi
a quando a quando veder lei, colla quale, dalla prima
volta in fuori, non ebbi mai parole d'amore, e già sapevo
che sarebbe stato un buttare il fiato, perocchè troppo bene
la conoscevo.</p>

<p>Questo Grajano d'Asti era di que' tali che ne vanno dieci
per uscio, nè bello nè brutto, nè buono nè cattivo; assai
buon soldato bensì, ma che avrebbe servito il Turco se meglio
lo avesse pagato. Le sostanze di Ginevra lo facevano
ricco assai bene: e tanto valutava lei quanto si valuta un
podere, per la rendita e non per altro.</p>

<p>Passarono più settimane. La sera potevo veder la Ginevra,
chè il marito non aveva nessun sospetto di me; e travagliato
dalla sua ferita che molto penava a chiudersi, nè
sapendone molto in fatto d'amore, aveva tutt'altri pensieri
pel capo; così mi trovavo con lei più spesso di prima.</p>

<p>Il Valentino frattanto, volendo metter genti insieme per
l'impresa di Romagna, fece capitale di Grajano d'Asti che
oggimai si trovava presso a poter risalire a cavallo. Seppi
come aveva attaccata questa pratica, ed alla prima furono
d'accordo. Si fermò tra loro una condotta di venticinque
lance, ed al marito di Ginevra parve avere buonissimi patti.</p>

<p>Una sera venne il duca alla casa di Grajano per istipulare
l'accordo, e fu fatto un poco di cenetta, alla quale si trovarono
certi prelati francesi ed alcune lance che stavano a
spasso, ed intendevano appiccarsi con costui, che accettava
ognuno in quel tempo.</p>

<p>Io parte pensavo offerire i miei servigi per seguire la fortuna
di Ginevra con quella di Grajano; pure, non saprei
dirti perchè non mi mossi, nè mi trovai con loro quella sera.
Andai, ch'era già fatto notte, vagando ne' luoghi più deserti
di Roma sempre martellandomi il cervello con mille
sospetti, e non potevo liberarmi da certi pensieri, i più strani
che avessi mai. Da molti giorni trovavo la Ginevra più
sbattuta: e mi pareva tratto tratto di vederle balenar sulla<span class="pagenum"><a name="Page_50" id="Page_50">[Pg 50]</a></span>
fronte un non so che d'arcano, che studiasse tener celato
nel cuore. Passai pure quella notte, Dio sa con che smania.
Senti se alle volte il cuore non parla.</p>

<p>L'indomani vado da lei sulle ventitrè. Quando son presso
all'uscio, odo in casa un bisbiglio insolito: usciva un frate
d'Araceli col Bambino,<a name="FNanchor_6_6" id="FNanchor_6_6"></a><a href="#Footnote_6_6" class="fnanchor">[6]</a> ed un torchietto davanti. Salto in
casa (sudavo freddo!) e la fante mi dice: Madonna sta in
termine di morte.</p>

<p>La sera innanzi, dopo cena, era stata colta da uno sfinimento,
ma non pareva male d'importanza. Posta a letto e
confortata con panni caldi, si quietò, e così rimase sino alla
mattina. Il sole era già alto e non si sentiva. Venne un tal
maestro Jacopo da Montebuono che s'impacciava di medicina,
e la trovò quasi fredda. Quello sciagurato, invece di por
mano a tutti gli argomenti più gagliardi, se la passò con
qualche parola dicendo fosse lasciata in riposo. Tornato poi
sul tardi, si sbigottì, e gridando ch'era spacciata, fe' correr
pel prete, e senza trovar strada a soccorrerla nè a vincere
questo suo inesplicabile male, poco dopo l'avemaria, la sconsolata
famiglia udì dalla bocca stessa del medico che era
passata.</p>

<p>Gli alloggiamenti di Francia comparvero in questa, ed
Ettore dovette interrompere il suo racconto. Si fece avanti
il trombetta sonando, e gli uscì incontro un soldato a cavallo
per intendere che cosa cercasse.</p>

<p>Saputo il motivo della loro venuta, ne avvertì l'ufficiale di
guardia in quel luogo, il quale, poich'ebbe vista la lettera
che da Consalvo si scriveva al duca di Nemours capitano di
quell'esercito, impose a Brancaleone ed a Fieramosca di
aspettare che spedisse al duca ad ottener licenza che entrassero
in campo.</p>

<p>Offerì loro intanto una trabacca ove si alloggiava la
guardia della porta: ma i due amici, udendo che la stanza
del capitano era ancor molto lontana, risolvettero d'aspettar
quivi, tanto che il messo fosse tornato con la risposta.</p>

<p>Ivi presso sorgeva un gruppo di querce, con molt'erba
fresca, che protetta dall'ombra offeriva in quell'ore bruciate<span class="pagenum"><a name="Page_51" id="Page_51">[Pg 51]</a></span>
del mezzo giorno un bellissimo stare. Vi si condussero i due
guerrieri, e legati i cavalli agli alberi, si disarmaron la
fronte e sedettero uno accanto all'altro appoggiando le
spalle a quei tronchi. Una leggiera brezza marina rinfrescava
loro il viso; onde l'uno riprese a parlare con nuovo animo,
ed all'altro crebbe la voglia di ascoltarlo.</p>
</div>

<hr class="chap" />

<div class="chapter">
<h2><a name="CAPITOLO_QUINTO" id="CAPITOLO_QUINTO">CAPITOLO QUINTO.<br />&mdash;</a></h2>

<p class="pn">Fieramosca seguitò il suo racconto con queste parole:</p>

<p>Perduta Ginevra, il mondo fu finito per me. Uscii di
casa cogli occhi stupiditi che non davano una lagrima; e
dove andassi, o che cosa fosse di me in quei primi momenti,
appena lo potrei dire se non me l'avesser fatto conoscere
le cose che accaddero dipoi. Andavo come una cosa balorda,
o come succede talvolta, ben sai, quando una mazza
ferrata ti percuote sull'elmetto a due mani, che per un poco
ti zufolan gli orecchi, e pare che ogni cosa dia volta innanzi
agli occhi. Così non sapendo quasi che cosa mi fosse
accaduto, passai ponte (la casa della Ginevra era presso
Torre di Nona) e su per borgo me ne venni in piazza di
San Pietro.</p>

<p>Quel mio amorevolissimo Franciotto, saputa in parte la
mia sventura, mi venne cercando, e mi trovò buttato in
terra appiè d'una colonna: in qual modo mi vi trovassi,
non lo saprei dire. Sentii due braccia che entrandomi di
dietro sotto le ascelle, mi sollevarono e mi posero a sedere.
Allora mi riscossi e me lo vidi accanto. Cominciò a confortarmi
con amorose parole, e così a poco a poco ritornavo
in me. M'ajutò alzarmi, e con gran fatica mi ricondusse a
casa; mi spogliò, e fattomi entrar in letto, si pose seduto al<span class="pagenum"><a name="Page_52" id="Page_52">[Pg 52]</a></span>
capezzale, e se ne stava senza darmi noja di parole o di conforti
che troppo sarebbero stati fuor di tempo.</p>

<p>Passammo così quella notte senza aprir bocca. Mi s'era
messa una febbre gagliarda che a momenti mi levava di
cervello, e la fantasia alterata mi faceva parere tratto tratto
d'avere un'enorme figura tutta carica d'armature, accovacciata
sul petto, e mi sentivo affogare.</p>

<p>Finalmente l'afflitta natura fu soccorsa dal pianto. Sonavano
dieci ore in castello, e la prim'alba entrava pel fesso
della finestra. Avevo sul capo appiccata al muro la spada e
l'altre arme: alzando gli occhi mi venne veduta la tracolla
azzurra, che molt'anni prima m'avea dato Ginevra. Quella
vista, a guisa di una balestra che scocca, m'aperse la strada
alle lagrime, che cominciarono ad uscirmi a torrenti; e questo,
sollevandomi il petto, fu cagione ch'io rimanessi in vita.
Dopo ch'io ebbi pianto un'ora buona senza mai fermarmi,
mi parve d'esser rinato, e potei ascoltare e parlare; e col soccorso
del buon Franciotto, venni passando quella giornata,
e verso sera mi volli alzare.</p>

<p>A mano a mano che ritornavo in me, consideravo qual
partito dovessi pigliare in tanta calamità: e d'un pensiero
in un altro, disperatomi affatto di poter rimanere in
vita, e considerando, se mi lasciavo consumar dal dolore oncia
a oncia, quanto fosse per riuscirmi insopportabile una
tal qualità di morte, risolsi di morire allora per volar dietro
a quell'anima benedetta. E così deliberato con me medesimo,
mi parve aver fatto un grandissimo guadagno, e mi sentii
mezzo racquetato.</p>

<p>Franciotto, che era stato meco dalla sera innanzi, uscì per
veder un momento la bottega, e mi promise di tornar tosto.
Io, posto mano alla daga (che è questa appunto ch'io ho accanto)
volli far quell'effetto allora allora. Poi ripensato meglio
che in quella sera si dovea far la sepoltura alla Ginevra,
volli rivederla ancora una volta, e morirle vicino. Vestito
così a bardosso, cintomi la spada, e preso l'ultimo mio bene,
quella tracolla azzurra, uscii.</p>

<p>Passato ponte, m'abbattei nel mortorio. Venivano i frati
della Regola a due a due, e più compagnie di fratelli cantando<span class="pagenum"><a name="Page_53" id="Page_53">[Pg 53]</a></span>
il Miserere, prendevano per via Julia e Ponte Sisto,
colla bara coperta d'un gran drappo di velluto nero.</p>

<p>Io, se t'avessi a dire, a questa vista non mi smarrii punto;
ma pensando che, se non in vita, in morte almeno saremmo
uniti, che eravamo avviati all'istesso viaggio, e che
una stessa stanza era per accoglierci ambedue, seguii pieno
di funesta gioja e già tutto nel mondo di là, lasciandomi
condurre senza badare ove s'andasse. Passato Ponte Sisto
per Trastevere, entrammo in Santa Cecilia.</p>

<p>Deposta la bara in quella sagrestia ov'è l'avello del figlio
di Santa Francesca romana, io mi tenni da canto appoggiato
al muro, mentre dai frati si cantavano l'ultime esequie. Alla
fine sonò sotto la volta il <i>Requiescat in pace</i>.</p>

<p>Tutti uscirono in silenzio ed io rimasi solo quasi allo scuro;
non v'era altro lume che la lampada della Madonna.
Udii alla lontana il bisbiglio ed i passi del popolo che usciva.
In quella scoccò l'ora di notte, e camminava per la chiesa
il sagrestano scuotendo il mazzo delle chiavi, e disponendosi
a chiudere.</p>

<p>Nel passarmi, vicino, si accorse di me e mi disse&mdash;si
chiude.&mdash;Io gli risposi&mdash;ed io rimango.&mdash;</p>

<p>Egli guardatomi, e facendo l'atto di chi riconosce taluno,
disse:</p>

<p>&mdash;Sei l'uomo del duca? Troppo fosti sollecito.... La porta
rimarrà socchiusa; e poichè sei qui tu, io me ne vo pe' fatti
miei.&mdash;E senza udir altro se n'andò.</p>

<p>Io poco li davo retta; pure quelle parole mi fecero risentire,
e non sapevo se egli od io sognavamo. Che duca? che
porta socchiusa? Che vuol dire questo sciagurato? pensavo
fra me.</p>

<p>Pure lontano le mille miglia dal vero, nè essendo capace
di molto ragionare in quei momenti, tornai presto nella prima
risoluzione, e dopo breve spazio (tutto intorno era cheto)
me ne venni col brivido della morte alla bara.</p>

<p>Tolto il drappo che la copriva, e, tratta la daga che era
forte ed acuta, mi posi a sconficcar la cassa, e durai gran
fatica con quel solo ajuto ad alzar le capocchie de' chiodi;
ma tanto feci che n'ebbi levato il coperchio.</p>

<p>Il bel corpo stava avvolto in un lenzuolo vestito di panni<span class="pagenum"><a name="Page_54" id="Page_54">[Pg 54]</a></span>
bianchissimi. Io prima di morire volevo veder quell'angelo
in viso ancora una volta. Mi posi ginocchioni, e andavo
svolgendo i veli che mi toglievano quell'ultimo conforto. Alzai
l'ultimo lembo, e apparve il volto di Ginevra: pareva
una statua di cera. Tutto tremante calai la mia fronte sulla
sua, ed alla sfuggita, che mi sembrò delitto, non potei fare
di non baciarle le labbra. Le labbra diedero un piccolo tremito.
Ebbi a cader morto. Può far tanto, dissi, Dio onnipotente,
la tua misericordia! E le tenevo le mani ai polsi. Il
batticuore mi toglieva il respiro. I polsi davano segno. Ginevra
era viva!</p>

<p>Ma pensa com'io mi smarrii trovandomi solo a quel modo.
S'ella si risente, dicevo, e si trova in questo luogo, lo spavento
basta a darle la morte. Non sapevo che mi fare, e smaniavo.
Mi volsi colle braccia stese a quella Madonna, e la
pregavo: O vera Madre di Dio! fa ch'io possa salvarla, e giuro
pel tuo divin Figliuolo, che sono volti solo al bene i miei
pensieri. Ed in cuore feci voto solenne di non cercar mai da
lei cosa che fosse contro l'onestà, s'io riuscivo a tornarla in
vita, e cancellare in tutto e sempre ogni pensiero di dar
morte al marito; la qual cosa sin allora avevo avuta fissa
nell'animo, e deliberato prima o poi di porla ad esecuzione.</p>

<p>A questa preghiera fatta tanto di vero cuore non mancò il
pietoso ajuto divino.</p>

<p>Il mio Franciotto che era uscito di casa, come ti dissi, nel
tornare m'avea veduto andar verso ponte, e parte immaginandosi
il vero, e temendo sempre, come mi disse dipoi,
ch'io non prendessi partito disperato, m'era venuto dietro.
Ma, come discreto, si studiava di parlarmi o darmi disturbo
meno che poteva in quei momenti, ben conoscendo che il
caso mio non era da consigli, ma solo da ajuti quando venisse
il bisogno. Entrò cogli altri in chiesa, e vi rimase nascosto
in un angolo oscuro: e mi ha detto più volte in appresso
che vistomi por mano all'arme, fu per saltarmi in sulle
braccia, e stava sull'ale, per non arrivar tardi: vedendo poi
che m'affannavo soltanto ad aprir la cassa, stette saldo, e
solo a questo punto, conosciuta la necessità, mi si scoperse.<span class="pagenum"><a name="Page_55" id="Page_55">[Pg 55]</a></span>
Sentii le sue pedate, quando appena finivo la preghiera; mi
volsi e me lo trovai vicino. Così da terra gli abbracciai le ginocchia
come colui che mi dava due vite ad un punto, e come
un angelo che mi scendesse dal cielo: rizzatomi poi consideravo
come senza disagio e pianamente si potesse levar di
quivi la donna. Alla fine prendemmo la coltre di velluto che
copriva la bara, e volta al rovescio, onde se si risentiva non
s'avesse ad accorgere su qual lugubre panno si ritrovasse, ed
accomodate le lenzuola che ravvolgevano, in modo di farle il
miglior letto possibile, con gran diligenza la sollevammo
dalla cassa, e piano piano la posammo su quest'involti.</p>

<p>La povera Ginevra non avea aperti gli occhi, ma le usciva
dal petto qualche tronco sospiro. Franciotto cercando per
gli armadj, trovò per buona sorte le ampolle delle messe, e
ci venne fatto, mettendole quel becco sottile fra le labbra
farle scendere qualche stilla nello stomaco a riconfortarla:
poco tuttavia e solo per dare un leggiero ajuto agli spiriti;
che non avremmo voluto fosse tornata in sè in cotesto luogo.
Dipoi con gran cura, io da capo e Franciotto da piedi,
presi i lembi della coltre, l'alzammo, e senza accidente come
volle la Vergine Santissima la portammo fuori di chiesa, e
per San Michele venimmo a Ripa, dove sono le barche. Fra
queste ve n'era una di Franciotto. Non sapevamo così su due
piedi trovar luogo nè migliore nè più sicuro. Vi portammo
la Ginevra; ed accomodatole un poco di letto sotto coverta,
ajutati da due o tre uomini che guardavano la barca, me le
posi accanto, e Franciotto corse per un barbiere amico suo,
uomo di fede e dabbene, onde venisse ad ajutarla, e trarle
sangue se bisognava.</p>

<p>Dovea ripassare per Santa Cecilia. Giuntovi s'avvide d'una
compagnia d'uomini armati che era ferma davanti la porta,
e sulle prime credette fosse la corte. S'andò accostando pianamente
muro muro, finchè giunto ad appiattarsi vicino a
loro s'accorse che non era la corte altrimenti. Erano da trenta
pezzi d'arme tra picche e spadoni a due mani. In disparte
una lettiga vuota portata da due uomini. E quello che pareva
lor guida stava guardando verso la chiesa, serrato nel mantello,
e si mutava or s'un piede or s'un altro in atto d'impazienza.<span class="pagenum"><a name="Page_56" id="Page_56">[Pg 56]</a></span>
Poco stante uscirono due come famigli, ed accostandosegli
dissero: Eccellenza, la cassa è sconfitta e vuota!....</p>

<p>Fu tanta la potenza di queste parole, che scioltosi colui dal
mantello percosse con una lanterna, che tenera sotto, sul
capo del servo, e se lo fe' cadere ai piedi; e l'altro, a non essersi
cacciato a correre, avrebbe avuto di peggio, che già colui
aveva posto mano alla spada. Dopo molto tempestare gli
convenne partirsi scornato.</p>

<p>Franciotto avea notato fra quegli armati uno in cappa e
mantello alla curiale, ed al lume di certi torchi che avean
con loro, riconosciutolo per quel ribaldaccio di maestro Jacopo
da Montebuono. La presenza di costui in tal luogo, ed
in tal compagnia, gli fece nascer di strani sospetti.</p>

<p>Quando si furono avviati, tenne loro dietro alla lontana,
e invece d'andar pel barbiere, fece disegno sul sopradetto
maestro Jacopo. Solo dubitava non si facesse accompagnare
sino all'uscio da alquanti di costoro. Ma, come a Dio piacque,
abitando al principio della Longara, quando fu a Ponte
Sisto, per esser così breve tragitto, lasciò andar gli altri che
passarono il ponte; ed egli s'avviò a casa sua. Franciotto lo
raggiunse sotto l'arco, e dettogli non temesse di nulla, lo
pregò venisse insino a Ripa grande per una giovane che stava
col mal di morte; e tante gliene seppe dire che lo condusse
da noi.</p>

<p>Come fu entrato sotto coverta, tosto riconobbe me e la Ginevra,
e s'accorse ch'egli aveva dato in un trabocchetto.
Franciotto, trattomi da parte, mi narrò ciò che aveva veduto
avanti a Santa Cecilia e le parole udite, tantochè principiai
a riflettere: mi si squarciò il velo, e capii come doveva essere
andata la cosa. E stringendo maestro Jacopo, e minacciandolo,
chè era il più pauroso uomo del mondo, lo feci
cantare, e mi disse che per ordine del Valentino avea dato
alla donna la sera della cena un vino medicato, per virtù
del quale era rimasta assopita, ed ajutando esso l'inganno,
l'avea dichiarata morta, onde, portata in chiesa, il duca
avesse agio a venirsela a prender la notte.</p>

<p>Era un vero miracolo che una trama tanto bene ordita
fosse andata a vuoto: e pensa quanto ne ringraziai Iddio.</p>

<p>Allora volto a maestro Jacopo, gli dissi: Ascoltatemi, maestro<span class="pagenum"><a name="Page_57" id="Page_57">[Pg 57]</a></span>
Jacopo. Io potrei farvi cascar morto con questa daga,
ma vi voglio conceder la vita col patto che sia salva quella
di costei: onde adoperate i vostri argomenti se volete tornar
sano alle vostre brigate. Se poi direte ad anima viva
come sia finito questo fatto, io v'ammazzerò come un cane
ad ogni modo.</p>

<p>Il maestro spaventato mi promise tutto ciò che volli, e
con gran premura si mise attorno alla donna; onde io consigliatomi
con Franciotto feci scioglier la barca, e tutti insieme
pel fiume ne venimmo alla Magliana, che di poco
eran suonate le cinque ore.</p>

<p>Il buon maestro non disse mai nulla di questo.</p>

<p>Ginevra frattanto s'era risentita, ed avendo aperti gli occhi,
li girava intorno attonita. Io, fatto oramai sicuro d'averla
viva, e parendomi d'aver operato un miracolo, attendevo
di tutto cuore a ringraziar Dio, posto ginocchioni al
capezzale di lei, che avevamo allogata in una cameretta del
vignajuolo.</p>

<p>Dopo un poco d'ora, tenendole io una mano, sulla quale
appoggiavo la fronte e talvolta le labbra, la ritrasse e m'alzava
i capelli che mi cadevan sugli occhi, guardandomi fisso.
Alla fine mi diceva: Oh non sei tu Ettore mio?.... Ma come
qui?.... Dove siamo?.... Non mi par la mia camera.... sono
in altro letto.... Oh Dio, che cos'è stato?</p>

<p>In questa, Franciotto, che s'affacciava ogni tanto per vedere
come andasse la cosa, comparve sull'uscio. Ginevra
diede un grido, e gettandomisi addosso tutta tremante diceva:&mdash;Ajutami,
Ettore; eccolo, eccolo! Vergine Santissima,
ajutatemi!&mdash;Io mi sforzavo rassicurarla il meglio che potevo,
ma tutto era niente, e mostrava aver tanto spavento
del buon Franciotto che pareva gli occhi le volessero schizzar
fuori dalla fronte. M'avvidi dello scambio e le dicevo:
Ginevra, sta di buona voglia; non è il duca costui, ma un
mio carissimo amico, e ti vuole quanto bene egli ha.</p>

<p>L'avresti veduta a queste parole deporre ogni timore, e
volgersi piacevolmente a Franciotto quasi in atto di chieder<span class="pagenum"><a name="Page_58" id="Page_58">[Pg 58]</a></span>
perdono. Pensa come in cuor mio maledivo quello scellerato!</p>

<p>Ginevra allora cominciò a domandarmi che le spiegassi in
qual modo si trovasse quivi, ed io la pregavo fosse contenta
per allora aver fede in me, ed attendere solo alla salute, che
voleva riposo; e tanto le dissi, che mi riuscì di quietarla; e,
verso la mattina, fattole prender un cordiale, s'addormentò.</p>

<p>Ma non dormivo io. Ben conoscevo ch'era pazzia lo sperare
volesse indursi a rimanere meco; e che a mio e forse a
suo malgrado, pure avrebbe voluto tornarsene col marito,
appena le sue forze gliel'avesser concesso. Onde spedii velocemente
a Roma Franciotto ad informarsi in che termini
si stesse colà, e come vi fosse intesa la cosa.</p>

<p>Tornò verso sera, recando la nuova che il Valentino s'era
levato colle sue genti, ed avviato verso Romagna, ed avea
menato con sè Grajano e la compagnia. Non si sapeva quale
impresa fosse per fare dapprima.</p>

<p>Ne feci motto alla Ginevra, la quale, udito da me alla fine
quanto le fosse occorso, ondeggiava in varj pensieri senza
sapere a che risolversi. Con molte parole le mostrai
che in modo nessuno le conveniva tornarsene a Roma, ove
il Valentino avrebbe con facilità potuto trovarla, ed emendare
il primo colpo fallito: che suo marito, avvolto nelle
faccende della guerra, e tutto cosa del duca, difficilmente
avrebbe potuto, anche volendo, servirle di difensore: e poi
come, dove rintracciarlo? La pregavo, con affetto grandissimo,
non volesse andar contro ad una quasi divina disposizione,
che per istrade tanto fuor delle ordinarie ci aveva
riuniti, togliendola da una condizione piena d'insidie e di
pericoli: pensasse che levandoci di qui, potevamo per la
supposta morte condurci senza sospetti in parte ove libera e
tranquilla potrebbe almeno aspettare e vedere dove andasse
a parare la sua fortuna e quella di suo marito; ed alzando
la fede, le dissi queste formate parole:</p>

<p>&mdash;Ginevra! io giuro alla Vergine Santissima che sarai
meco, non altrimenti che se fossi con tua madre.&mdash;Franciotto
ancor esso ajutava; tantochè la buona Ginevra alla
fine con molti sospiri, nè potendo affatto vincere un cotal rimorso<span class="pagenum"><a name="Page_59" id="Page_59">[Pg 59]</a></span>
che la rodeva mi disse:&mdash;Ettore, tu sarai mia guida,
a te sta il mostrare che il Cielo, e non altri mi t'ha mandato.</p>

<p>Entrato in questa risoluzione feci al maestro un'altra orazioncina
colla mano sulla daga, poi lo rimandai a Roma in
compagnia di Franciotto, dal quale mi divisi con grandissimo
dolore. Montati in barca colle nostre poche robe ci levammo
di quivi e giù per fiume giunti ad Ostia ci drizzammo
terra terra verso Gaeta. Il reame era tuttora in mano de' Francesi;
ed essendo loro amico il Valentino, non mi pareva esserne
sicuro finchè non mi trovavo mille miglia lontano da
loro. Per la qual cosa, più che potevo, senza troppo affaticar
la Ginevra, col continuo viaggiare sollecitavo ad allontanarmi
da quelle coste; e come a Dio piacque ci trovammo una
sera a salvamento in Messina; e ringraziai di tutto cuore
Iddio di averci tratti da tanti pericoli.</p>

<p>Giunto Fieramosca a questo punto, vide che dal campo si
movevano molti uomini a cavallo i quali venivan per loro,
e soggiunse:</p>

<p>Troppe cose mi resterebbero a narrarti; costoro vengono,
e mi manca il tempo. Ma per conchiudere: passammo
circa due anni in codesta città. Ginevra si ritirò in un monastero,
ed io, che m'ero dato per suo fratello, la visitavo
più sovente che potevo.</p>

<p>Passato questo tempo s'era accesa la guerra fra Spagnuoli
e Francesi. La vita ch'io menavo mi parve alla fine troppo
indegna di un soldato e d'un Italiano.</p>

<p>Legato com'ero dal voto fatto in Santa Cecilia non potevo
sperare al nostro amore virtuoso fine.</p>

<p>Tutt'Italia era in arme: i Francesi parevano i più forti;
ed oltre l'amor di patria che mi spingeva a combattere il nimico
più pericoloso, avevo una vecchia ruggine co' Francesi
e colle loro insolenze. Scorgevo ancora, ti dico il vero, più
sicurezza per la Ginevra all'ombra delle bandiere di Spagna,
ove non poteva giungerla il Valentino.</p>

<p>Queste ragioni conosciute vere dall'animosa Ginevra, che
non ostante il suo amore per me non poteva patire ch'io rimanessi
addietro, mentre si combatteva per la fortuna d'Italia,
ci risolvettero in tutto; e, scritto al signor Prospero<span class="pagenum"><a name="Page_60" id="Page_60">[Pg 60]</a></span>
Colonna che metteva genti insieme per Consalvo, mi posi
sotto la sua bandiera.</p>

<p>In quel tempo si trovava colla compagnia a Manfredonia;
onde noi, lasciata Messina, per mare ci drizzammo a quella
volta. In quel viaggio ci accadde uno strano accidente.</p>

<p>Eravamo sorti a Taranto; e quivi riposatici, uscimmo dal
porto una mattina per andar a Manfredonia. Era una nebbia
folta del mese di maggio, e la nostra barca a due vele latine
e dodici remi, volava sul mare piano come una tavola. A
mezzo giorno ci si scopersero addosso quattro navi ad un
trar d'archibugio, e ci chiamarono all'ubbidienza. Volevo
fuggirle, ed avremmo potuto, che stavamo a sopravvento;
ma considerato che coll'artiglierie potevano fare qualche
mala opera, presi partito d'andare a loro.</p>

<p>Erano legni viniziani che venivano di Cipri, e conducevano
a Vinegia Caterina Cornaro, regina di quell'isola. Saputo
l'esser nostro, non ci detter noja, e dietro loro seguivamo
il viaggio.</p>

<p>Era già fatta notte: la nebbia cresceva, ed io stimavo gran
ventura aver trovato costoro che ci aiutavano a non ismarrir
la strada in quell'oscurità.</p>

<p>Presso la mezzanotte, Ginevra dormiva, e solo due uomini
stavano in piedi per regolar la vela e diriger la barca; ma
anch'essi tratto tratto andavano dormicchiando. Io seduto a
prora vegliavo, fisso in mille pensieri. Tutto era cheto. Mi
parve udire sulla coverta della nave della regina, che ci precedeva
di mezz'arcata, i passi d'alcuni uomini; gli udivo
parlar sommesso, ma parole concitate e piene d'ira; tesi l'orecchio;
una voce di donna si mescolava all'altre, e pareva
chiedesse mercede: seguiva un pianto, e s'udiva a riprese,
quasi costoro tentassero soffocarlo. Alla fine sentii un tonfo
nel mare, come d'un corpo cadutovi. Io dubitando forte mi
rizzai, e stringendo le ciglia, mi parve vedere non so che
bianco agitarsi a fior d'acqua: mi buttai a mare ed in quattro
sbracciate mi vi trovai accosto, afferrai un lembo di veste, e
presolo coi denti tornai alla barca traendomi appresso un corpo.
Gli uomini miei s'erano risentiti allo strepito; m'ajutarono
risalire, e tirar su chi era meco. Trovammo una donzella<span class="pagenum"><a name="Page_61" id="Page_61">[Pg 61]</a></span>
in sola camicia, legate le mani con una villana corda, e non
dava segno di vita. A forza d'ajuti tuttavia si riebbe alla fine.
Facemmo di rimaner addietro ai Viniziani che seguirono il
lor viaggio, nè si curarono di noi. Calammo la vela ed aspettammo
fermi che aggiornasse. Uscito il sole si allargò il
tempo, ed in poche ore fummo a Manfredonia, ov'io trovai
il signor Prospero, e Ginevra cogli altri allogai all'osteria.</p>

<p>Tu ora vorrai sapere chi fosse codesta donzella campata
dal mare, ma non posso soddisfarti, perchè nemmen io lo
so. Non è mai riuscito nè a me nè alla Ginevra di strapparle
una parola sui suoi casi, o sull'esser suo. Ell'è nata in Levante,
è Saracina certamente, e più diritta e leale ed amorevole
che donna del mondo; nel tempo stesso fiera ed ardita
che non la sbigottiscono nè il sangue, nè l'armi, ed in
faccia al pericolo è più uomo che donna. Da quel giorno in
qua è rimasta sempre con Ginevra: ed io feci in modo che
la badessa di Sant'Orsola le ricevesse entrambe nel suo monastero,
ove per la vicinanza (ora che la guerra ci tiene
chiusi in Barletta) posso venirle visitando più spesso.</p>
</div>

<hr class="chap" />

<div class="chapter">
<h2><a name="CAPITOLO_SESTO" id="CAPITOLO_SESTO">CAPITOLO SESTO.<br />&mdash;</a></h2>

<p>In questa giunsero i Francesi che dovevano condurli al
campo: i due amici s'alzarono, e presi i cavalli s'avviarono
con loro.</p>

<p>Attraversarono per mezzo lunghe file di tende e di trabacche,
mirando l'assetto di quelle genti che correvano sulla
loro via per sapere a che venissero; ed in mezzo ad una
folla di soldati sboccarono su una piazza formata da molti
padiglioni disposti in giro, nel centro dei quali, sotto una
gran quercia, era teso quello del capitano. Vi s'era radunato
il fiore dei caporali dell'esercito; scavalcarono, e furono
messi dentro. Dopo cortesi ma brevi accoglienze, vennero<span class="pagenum"><a name="Page_62" id="Page_62">[Pg 62]</a></span>
portati due sgabelli, sui quali sederono volgendo le spalle
alla porta.</p>

<p>La tenda parata d'un drappo azzurro sparso di gigli d'oro
era in forma d'un quadrilungo, diviso in due quadrati uguali,
da quattro colonne sottili di legno a strisce celesti e d'oro.
In fondo era il letto coperto d'una pelle di pardo, sotto il
quale dormivano sdrajati due gran levrieri. Poco distante
una tavola ingombra confusamente d'un monte d'ampolle,
di spazzole, di collane, di giojelli, e sopra la quale era appeso
uno specchio poligono chiuso in una cornice d'argento lavorata
a cesello, mostrava che il gentil duca non isdegnava
la cura dell'attillarsi: ed un elegante moderno avrebbe bensì
cercato invano su questa <i>toilette</i> l'indispensabile acqua di
Colonia, ma poteva trovar però un compenso in due gran
vasi di argento dorato sui quali era scritto <i>Eau de Citrebon</i>,
ed <i>Eau Dorée</i>. Più fogge d'armature eran appiccate alle colonne
a guisa di trofei, ed in traverso posate sovra arpioni,
lance e zagaglie.</p>

<p>Sotto queste, nel mezzo, sedeva Luigi d'Armagnac duca di
Nemours, vicerè di Napoli, eletto dal re Luigi XII a capitano
della guerra. Era vestito d'una cappa azzurra foderata di
zibellino, e le sue nobili fattezze splendevano di gioventù,
d'ardire e di cortesia cavalleresca. D'Aubignì, Ivo d'Alegre,
Bajardo, Mgr. de la Palisse, Chandenier erano a' suoi lati, ed
intorno intorno altri baroni e cavalieri di minor conto gli
facevan corona formando un circolo nel quale venivano a
trovarsi rinchiusi Ettore e Brancaleone.</p>

<p>Quest'ultimo s'intendeva più di menar le mani che d'arringare,
onde lasciò a Fieramosca il carico d'esporre l'ambasciata.</p>

<p>Rizzossi il giovane e volse agli astanti in giro uno sguardo
rapido, nel quale balenava un ardire senza insolenza qual
s'addiceva al luogo, agli ascoltanti, ed a ciò che era per esporre.
Narrò l'insulto di La Motta, propose la sfida, e per
adempiere alla formalità d'uso, spiegato il cartello, lesse ad
alta voce la formola seguente:</p>

<p><span class="pagenum"><a name="Page_63" id="Page_63">[Pg 63]</a></span></p>

<p class="center pn p2">
<i>Haut et puissant Seigneur Louis d'Armagnac duc<br />
de Nemours.</i><br />
</p>

<blockquote>

<p><i>Ayant apprins que Guy de La Mothe en présence de D. Ynigo
Lopez de Ayala a dit que les gens d'armes Italiens étoient pauvres
gens de guerre; sur quoi, avec vostre bon plaisir, nous respondons
qu'il a meschamment menti, et mentira toutes fois et
quant qu'il dira telle chose. Et pour ce, demandons qu'il vous
plaise nous octroyer le champ à toute outrance pour nous et les
nostres, contre lui et les siens, à nombre egal, dix contre dix.</i></p></blockquote>

<p class="pl">
Die VIII Aprilis MDIII.
</p>

<p class="pf">
<span class="smcap">Prospero Colonna</span><br />
<span class="smcap">Fabritio Colonna.</span>
</p>

<p class="p2">Letto il cartello lo buttò in mezzo, ai piedi del duca, e Bajardo
sguainata la spada lo raccolse colla punta. Ettore allora
fatta un po' di cadenza al ragionamento stava per finire,
quando gli corse l'occhio su uno scudo lucidissimo che
gli stava appiccato in faccia, e faceva specchio a quelli che
gli erano dietro le spalle. Vi scorse l'immagine di Grajano
d'Asti: si turbò; e volgendosi, vide ritto a due passi il marito
di Ginevra, che cogli altri lo stava ascoltando. Questa
scoperta tanto repentina ed impreveduta tolse al fine del
suo discorso quella forza, che avrebbe voluto imprimergli.
Da quelli, cui non eran noti i suoi casi, fu a tale accidente
attribuita una cagione troppo lontana dal vero, e che facea
troppo torto all'onore di Fieramosca. Sorrise taluno de' guerrieri
francesi, e vi fu chi bisbigliò non doversi molto temere
chi pareva turbarsi al solo parlar di battaglia. Il giovane
notò gli atti e le parole, e sentì una vampa di fuoco sulle
guance; ma fermò l'animo pensando, alla prova vedranno
s'io tremi.</p>

<p>La risposta del duca non fu scarsa nè di parole nè di baldanza,
maggiore di tanto che anch'esso dall'aspetto dell'Italiano
avea tolto argomento d'animo mal sicuro.</p>

<p>In pochi minuti finì il parlamento, ed i due messaggieri
trovaron rinfresco per loro e pei cavalli in una tenda vicina.</p>

<p>Grajano aveva esso pure riconosciuto Fieramosca; e quando<span class="pagenum"><a name="Page_64" id="Page_64">[Pg 64]</a></span>
uscì dalla presenza del duca, gli tenne dietro. S'avvicinò
a lui salutandolo col viso poco curante di coloro che negli
uomini valutano i doni della fortuna più di quelli della virtù:
l'avea conosciuto in povero stato, nè gli pareva che
mostrasse essersi molto avvantaggiato dacchè non s'eran
più veduti.&mdash;Oh! gli disse, ser Giovanni...... no, ser Matteo.....
diavolo non mi ricordo..... Basta, poco importa. E
così, chi non muore si rivede!</p>

<p>&mdash;Appunto,&mdash;rispose Fieramosca, il quale malgrado la
generosità del suo carattere non poteva superare un senso
di rammarico vedendo, chi credeva nel mondo di là, vivo e
giusto possessore di colei che amava più della vita. Ebbe un
bel pensare, e sforzarsi per non lasciar quell'<i>appunto</i> così
asciutto; tutto fu inutile, e tacque. Grajano non era tale da
accorgersi di queste mezze tinte; visto che il discorso cadeva
seguitò:</p>

<p>&mdash;E così, che cosa facciamo? Stiamo per Spagna, eh?&mdash;</p>

<p>Ad Ettore parve queste interrogazioni in plurale sapessero
un po' troppo di saccenteria, e rispose:</p>

<p>&mdash;Che cosa facciamo? Voi, non so. Io sto per lancia col
signor Prospero.</p>

<p>&mdash;Eh! badate al proverbio&mdash;disse ridendo il piemontese&mdash;<i>Orsin,
Colonna e Frangipani, riscuoton oggi e pagano
domani.</i>&mdash;</p>

<p>Questo detto correva allora fra i soldati di ventura italiani,
e nasceva dalla strettezza di denaro in cui si trovavan
spesso i baroni della Campagna di Roma, i quali eran perciò
più avidi dell'altrui, che puntuali a sborsar le paghe dei
proprii soldati.</p>

<p>Fieramosca non era sullo scherzare in quel momento, onde
non rispose nulla: tuttavia, per non parere scortese, lo
domandò dell'esser suo, e perchè si fosse partito dal Valentino.</p>

<p>&mdash;Oh!&mdash;rispose Grajano&mdash;perchè colui ne vuol troppo,
ed ha messa troppa carne a bollire; e se oggi o domani
muore il papa, gli saranno tutti addosso, e gli faranno restituire
capitale e frutti. Basta, di quel galantuomo è meglio<span class="pagenum"><a name="Page_65" id="Page_65">[Pg 65]</a></span>
dirne nè mal nè bene. Ora mi son accomodato qui, e son
contentone che non cambierei col papa.&mdash;</p>

<p>Durante questo dialogo eran venuti alla tenda ove trovarono
da far colezione. Com'ebbero finito, e fu sparecchiato,
vennero richiamati dal duca per la risposta.</p>

<p>Fu questa, com'era dovere, piena di orgoglio e di jattanza.
Esser pronti i Francesi a combattere; volersi fossero
non dieci ma tredici; numero tenuto infausto e scelto a
presagir malanni agl'Italiani.</p>

<p>Fu consegnata ai messaggieri una lettera chiusa per Consalvo,
e separatamente una lista de' combattenti scelti per
la parte francese.</p>

<p>Così accomiatati tornarono al padiglione aspettando che
venissero i cavalli per partire. Comparvero intanto fiaschi
di vino e bevettero in compagnia di molti cavalieri, fra' quali
era Bajardo. Com'ebber bevuto, questi pregò Fieramosca gli
facesse vedere la lista. Ettore se la cavò di seno e gliela diede:
allora tutti curiosi si strinsero a Bajardo, ed egli lesse i
nomi seguenti:</p>

<p class="pl">
Charles de Tourges.<br />
Marc de Frignes.<br />
Giraut de Forses.<br />
Martellin de Lambris.<br />
Pierre de Liaye.<br />
Jacques de la Fontaine.<br />
Eliot de Baraut.<br />
Jean de Landes.<br />
Sacet de Jacet.<br />
Guy de La Mothe.<br />
Jacques de Guignes.<br />
Naute de la Fraise.<br />
Claude Grajan d'Asti.<br />
</p>

<p>&mdash;Claudio Grajano d'Asti!&mdash;esclamò Fieramosca guardandolo
con maraviglia.</p>

<p>&mdash;Sì, Claudio Grajano d'Asti,&mdash;rispose questi.&mdash;Vi pare
forse che non sia grande e grosso come gli altri?</p>

<p>&mdash;Ma ditemi, messer Claudio, sapete voi perchè si combatte
questa sfida?</p>

<p>&mdash;Che? son sordo? Lo so sicuro.<span class="pagenum"><a name="Page_66" id="Page_66">[Pg 66]</a></span></p>

<p>&mdash;Saprete dunque che gl'Italiani sono tacciati di poltroni
e traditori dai Francesi, e perciò si combatte. Ora ditemi, di
che paese siete voi?</p>

<p>&mdash;Son d'Asti.</p>

<p>&mdash;Ed Asti non è in Piemonte? Ed il Piemonte è Italia o
Francia? Ed essendo voi soldato italiano volete combattere
coi Francesi contra l'onore degl'Italiani?&mdash;</p>

<p>Fieramosca scintillava dagli occhi dicendo queste parole.
N'avrebbe usate di più gravi, ma si ricordava del voto che
gl'impediva di por mano all'arme contra costui.</p>

<p>Grajano invece, che era lontano mille miglia dal pensare
di Fieramosca, non poteva capire sulle prime ove andassero
a parare tante interrogazioni. Capì a stento quand'ebbe finito,
e gli parve la maggiore sciocchezza del mondo; onde
senza quasi degnarsi di rispondere direttamente e da senno
si volse agli altri; e disse ridendo:</p>

<p>&mdash;Oh, sentite, sentite questa! Si direbbe che è il primo
giorno che prende la lancia in mano! Ho in tasca gl'Italiani,
l'Italia e chi le vuoi bene; servo chi mi paga, io. Non sapete,
bel giovine, che per noi soldati dov'è il pane è la patria?</p>

<p>&mdash;Io non mi chiamo bel giovane; mi chiamo Ettore Fieramosca&mdash;rispose
questi, che non si potè più frenare&mdash;e
non so nulla di queste poltronerie che voi dite. E se non
fosse....&mdash;Qui gli corse quasi involontariamente la mano
sull'elsa, ma tosto la ritrasse, e seguitò a parlare con quel
volto contratto che fa chi è costretto ad inghiottire un boccone
amaro:</p>

<p>&mdash;Una cosa sola, perdio, non posso patire. Che questi nobili
gentiluomini e voi messer Bajardo, che siete il primo
uomo del mondo della nostra professione, ed il più leale e
dabbene, abbiate a sentire un Italiano dir tali vituperi contra
la patria. Ma, e chi non sa che in ogni paese vi son traditori?</p>

<p>&mdash;Il traditore sei tu!&mdash;gridò come un tuono il Piemontese.
Ambedue miser mano alle spade, ma non le sfoderarono
affatto, che molti di qua e di là, messisi in mezzo, li trattennero,<span class="pagenum"><a name="Page_67" id="Page_67">[Pg 67]</a></span>
ricordando che i messaggieri non poteano nè offendere
nè venir offesi. Le grida e 'l tumulto fu grandissimo,
ma la voce di Bajardo, che si facea sentir sull'altre, fe ritornar
tutti in quiete e nell'ordine, e Grajano venne strappato
per forza di là.</p>

<p>Fieramosca com'ebbe ricacciata nel fodero la spada, e percosso
colla palma della mano sul pomo per fermarla meglio,
si volse a Bajardo scusandosi dell'accaduto.</p>

<p>Questi li posò le due mani sulle spalle guardandolo fisso,
onde il giovane mezzo arrossito abbassò gli occhi: stato
così un poco, lo baciò sulla fronte, e gli disse: <i>Benoiste soit
la femme qui vous porta</i>.</p>

<p>Un'ora dopo il ponte della porta di Barletta s'abbassava
per lasciar entrar Ettore e Brancaleone che ritornavano.</p>
</div>

<hr class="chap" />

<div class="chapter">
<h2><a name="CAPITOLO_SETTIMO" id="CAPITOLO_SETTIMO">CAPITOLO SETTIMO.<br />&mdash;</a></h2>

<p class="pn">La mattina di questa giornata, che dagl'Italiani era stata
spesa nel preparar la battaglia, non fu perduta per gli ospiti,
che dalla sera innanzi occupavano le camere superiori alla
cucina nell'osteria del Sole. Il loro nome che è un segreto per
tutti, salvo che pel caposquadra Buscherino, non lo sarà
neppure pei nostri lettori. Eran costoro Cesare Borgia duca
Valentino, e Don Michele da Corrella, uno dei suoi condottieri.</p>

<p>Paragonare tali ribaldi agli animali più malefici e più nemici
d'ogni essere vivente, è debole immagine. Questi operano
per istinto, e l'istinto ha limiti certi. Ma qual limite
avranno al mal fare cuori perversi, guidati da ingegni di sottigliezza
diabolica, forniti di potenza, di valore (chè pur
troppo non tutti gli scellerati son codardi) e di ricchezze immense?</p>

<p>Il figlio d'Alessandro VI, terrore dell'Italia, e di quanti in
essa possedevano oro, signoria, o donna avvenente, si trovava<span class="pagenum"><a name="Page_68" id="Page_68">[Pg 68]</a></span>
quasi solo in una povera casa, in mezzo a molti che
avrebber comprato colla vita il piacere di far le loro vendette
sopra di lui.</p>

<p>Quelli ai quali non è noto quanta sicurezza possa trovare
in sè stessa un'anima di tempra forte, unita ad un giudizio
freddo e calcolatore, daranno a questa fiducia il nome di temerità.
Ma il duca conosceva abbastanza sè stesso; e messo
in bilancia il pericolo col guadagno che poteva sperare dal
suo venire in Barletta, trovava tutte le probabilità in suo favore.</p>

<p>Due cagioni lo spinsero a questo viaggio. L'una di ritrovar
Ginevra che da molti indizj teneva per certo fosse con Fieramosca:
e se non si dee supporre che un tal uomo stimasse
più costei di qualunque altra donna, si può almeno asserire
che molto gli cocesse di esserne rimasto beffato. L'altra nasceva
dalla ragion di Stato; e per darne un'idea chiara ai nostri
lettori, è necessario richiamare per poco la loro attenzione
sugli aggiramenti tenebrosi della politica d'allora.</p>

<p>La potenza di casa Borgia, nata dall'inalzamento del cardinale
Rodrigo Lenzuoli al trono pontificio, erasi in modo
accresciuta colle armi spirituali e temporali, colle frodi, coi
parentadi, e cogli ajuti di Francia, che ogni principe, ogni
repubblica italiana ne viveva in sospetto. Cesare dapprima
cardinale, mal pago della porpora, stabilì voler egli solo ingoiare
l'eredità del padre, e coglier il frutto de' comuni delitti.
Il duca di Candia suo fratello, gonfaloniere di Santa
Chiesa, al quale il papa aveva fermo di dare stato in Italia,
era il solo ostacolo che trovasse la sua ambizione. Un pugnale
pagato dal cardinale, o, secondo alcuni, vibrato dalla sua
stessa mano, tolse una notte quest'ostacolo. Da un pover'uomo
che vegliava a guardia delle barche di carbone a Ripetta
furon visti giungere tre uomini in riva al fiume. Uno a cavallo:
era il cardinale: in groppa a traverso tenuto dagli
altri due pel capo e pei piedi, il cadavere del fratello; lo
gettarono in Tevere, lavarono la groppa del cavallo imbrattata
di sangue, e sparirono in un vicolo oscuro.</p>

<p>Un mese dopo, il Valenza, deposta la porpora, fu a cavallo
alla testa d'un esercito. Usando ora la forza, ora i tradimenti,<span class="pagenum"><a name="Page_69" id="Page_69">[Pg 69]</a></span>
ebbe presto occupata Faenza, Cesena, Forlì, la Romagna,
parte della Marca, Camerino ed Urbino. Ma i modi dell'acquistare,
e l'arti per mantenere la mal ottenuta signoria, le
ingiurie fatte a tanti, accesero contra il duca l'odio universale,
che per iscoppiare non aspettava se non l'occasione.
Questa poteva nascere in due modi; o morendo il padre, o
mancandogli l'ajuto di Francia. L'età del papa, la fortuna
dell'anni francesi in Italia, sempre fluttuante, l'ammonivano
a provvedersi d'altri appoggi, ove questi gli fossero mancati.</p>

<p>L'occhio suo, scopritore d'ogni pratica, indagatore d'ogni
senno e d'ogni cuore più chiuso, gli mostrò qual fosse realmente
allora la condizione d'Italia. Conosceva il valore impetuoso
de' Francesi, più atto a vincer una giornata che a
sostenere i fastidj di una guerra magra e lunga.</p>

<p>Presentiva quanto valesse il solo Consalvo ad abbattere la
loro potenza. Lo vedeva per valore, prudenza, perseveranza
terribile, presso a fiaccare la fortuna de' gigli. Gli parve dunque
d'attaccar qualche filo con lui onde aver aperta una
porta, se gli venissero meno gli antichi amici. Una pratica
tanto gelosa, e della quale se fosse trapelato nulla alla parte
francese, al certo si trovava disfatto, non poteva esser commessa
alla fede d'alcuno. Per questi rispetti era partito occultamente
da Sinigaglia, e s'era condotto a Barletta.</p>

<p>Mancava un'ora all'alba, ed il Valentino che aveva di quei
temperamenti ferrei ai quali non è quasi necessario il riposo,
si alzò, chiamò Don Michele che già stava in orecchi per
non esser tardo, e consegnandogli una lettera gli disse.</p>

<p>&mdash;Questa a Consalvo. Daratti un salvocondotto. Se ti domanda
di me, io non sono in Barletta, ma son presso. Jer
sera da quei soldati, che facean gozzoviglia qui sotto, seppi
il fatto di Ginevra al tutto. Ora son certo che quel Fieramosca
l'ha seco, o non lontana: e suppongo in parte ove si va
per mare. Prima di vespro vo' saper dov'è. Trova Fieramosca,
e fa che non mi fuggano.&mdash;</p>

<p>Don Michele ricevette la lettera e gli ordini del suo signore
senza profferir parola. Tornò in camera, si vestì, e quando
fu giorno chiaro, tiratosi in capo il cappuccio s'incamminò
alla rocca.</p>

<p>Mentre Don Michele usciva, il duca s'era fatto alla finestra,<span class="pagenum"><a name="Page_70" id="Page_70">[Pg 70]</a></span>
e lo seguitava guardandolo di malissimo occhio, e facendo
un viso che ad altri avea presagito sventure. Eppure fra
quanti ribaldi avesse al suo servizio, e n'aveva di segnalati,
nessuno potea dirsi tanto l'anima d'ogni sua impresa quanto
costui; e se può albergar fede, in un suo pari, certo e' ne
aveva data prova al suo signore in occasioni di somma importanza.
Ma appunto per avergli obblighi grandi, e per non
potere, senza tagliarsi un braccio, spegnerlo a sua posta,
Cesare Borgia l'odiava. L'origine sua era poco nota. I più lo
dicevan Navarrese; e sul fatto, che l'avea condotto a' servigi
del duca, si raccontava uno strano caso d'una vendetta che
egli avea adempiuta contra un fratel carnale nel modo che
passiamo a narrare.</p>

<p>Aveva Don Michele una moglie giovane e bella, ed un suo
fratello scapolo e minor d'anni viveva in casa sua. La bellezza
della cognata potè tanto sul cuore del giovane, che,
gettato ogni rispetto dietro le spalle, s'adoperò in modo da
ridurla ad ogni sua volontà. Ma non seppero tanto ben nascondere
questa tresca che non se ne avvedesse una fanticella: ne
fece la spia al marito. Questi postosi in agguato, li sorprese:
e, cavato un pugnale per dare ad ambedue ad un tempo,
venne loro fatto di fuggirgli dalle mani senza altro danno
che una leggiera ferita. Fu tanta la passione del torto ricevuto,
che, messosi in traccia del fratello il quale colla cognata
fuggiva per porsi in sicuro, lo voleva ammazzare ad
ogni modo. Ma questi, udito che gli avea giurata la morte
addosso, seppe tanto schermirsi che per molti anni gli ebbe
mandato vuoto ogni suo disegno: il che fu cagione che l'offeso,
disperatosi affatto di poter fare le sue vendette, era da
tal furiosa passione condotto al sepolcro.</p>

<p>Intanto venne bandito un Giubileo nell'anno <span class="smcap">mcccclxxxv</span>,
e nella terra ove dimorava Don Michele si fecero processioni,
penitenze, prediche per le piazze, onde molti odii di parte si
spensero, furono fatte paci, ed anch'esso parve si risolvesse
a deporre ogni rancore per voltarsi in tutto alle cose di Dio.
Ma il fratello, per quante proteste gli venisser fatte da parte
sua non si volle mai piegare a capitargli d'innanzi. Al fine<span class="pagenum"><a name="Page_71" id="Page_71">[Pg 71]</a></span>
dell'anno santo, consumato da Don Michele in continue
pratiche di penitenza, si risolse di lasciar il mondo affatto, e
condottosi ad un convento di Scalzi, entrò in noviziato,
compiuto il quale pronunciò i voti solenni. Mandato da' superiori
in varie parti di Spagna, e persine a Roma allo studio
della teologia, divenne grandissimo dottore, e tornando
in patria con voce d'uomo di santa vita, parve ai religiosi
di conferirgli il sacerdozio. Disse la prima messa con quella
pompa e frequenza di popolo, d'amici e di congiunti che si
usa; finita che l'ebbe, e, tornato in sagrestia, si pose (tale
il costume) colla pianeta ancora indosso, ritto sulla predella,
ove gli amici ed i parenti venivano l'un dopo l'altro a baciargli
la mano ed abbracciarlo.</p>

<p>Da tutti, replicate volte, era stato udito deplorare l'odio
nutrito tant'anni contra il fratello, e dire spesso, che non
aveva al mondo altro desiderio se non d'ottenere intero obblio
del passato, anche, qual servo di Dio, umiliandosegli il
primo. In questa solenne occasione, mosso dalle preghiere
di tutti i parenti, si risolse alla fine il fratello venire anch'esso
cogli altri, e quando gli fu innanzi con parole molto modeste
cominciava a parlare, nell'atto che cingendo colle
braccia il sacerdote, se lo stringeva al petto, ma poi invece
di rialzar il capo, furon viste mancargli le ginocchia, cadde
rovescio in terra, dando un gran sospiro, ed il prete brandendo
in aria un pugnaletto sottile che in quell'abbracciamento
gli avea cacciato nel cuore, ne baciò la lama stillante,
e spinto col piede il cadavere disse: Ci sei capitato! e
sparì via. Fu tanto lo sbalordimento degli astanti, che non
fecero verso di lui dimostrazione veruna.</p>

<p>Per questo fatto ebbe il bando della testa; fuggì di paese
in paese, finchè si ricoverò a Roma, e dal Valentino ebbe
salva la vita. Questi penò poco a conoscere le sue virtù,
presto l'adoperò in cose di somma importanza, ed il ribaldo
frate diventò in breve l'anima di tutte le sue imprese.</p>

<p>Quando giunse alla porta del castello, interrogato dalla
guardia di chi cercasse, mostrava un cofanetto che tenea
sotto braccio, dicendo esser allora giunto di Levante, e cercar
di Consalvo per offerirgli più qualità di cose rarissime,<span class="pagenum"><a name="Page_72" id="Page_72">[Pg 72]</a></span>
rimedii segreti contra le malìe, e cento pappolate. Un di costoro,
dopo averlo squadrato, gli accennò lo seguisse.</p>

<p>Entrarono in un gran cortile, chiuso da fabbriche alte d'architettura
antica. Le camere d'ogni piano avean l'uscita su
logge aperte verso l'interno, rette da colonne di sasso bigio,
sulle quali posavano archi ora tondi ora a sesto acuto, secondo
le diverse epoche della loro costruzione. Molte torri
rotonde, coronate di merli a coda di rondine, e del color rossiccio
de' mattoni vecchi, sorgevano a disuguali distanze, e
s'alzavano molto al di sopra dei tetti. Sulla cima della maggiore,
detta la torre dell'oriuolo, sventolava un grande stendardo
giallo e vermiglio, la bandiera di Spagna.</p>

<p>Salirono al primo piano per una scala esterna a largo parapetto,
sul quale erano posti in fila molti leoni di pietra,
rozzamente scolpiti, ed entrarono in una sala ove Don Michele
venne lasciato dalla sua guida che gli disse:</p>

<p>&mdash;Quando il gran Capitano uscirà, gli potrete parlare.</p>

<p>&mdash;E di grazia, quando uscirà?</p>

<p>&mdash;Quando ne avrà voglia&mdash;rispose ruvidamente il soldato,
e se n'andò pe' fatti suoi.</p>

<p>Don Michele sapeva benissimo che la pazienza è la dea
delle anticamere, perciò tacque; ed accortosi che una brigata
di gentiluomini radunata in fondo presso di gran finestroni
che davan sul mare, lo andava squadrando, si pose, per atteggiarsi
in qualche modo, a passeggiare osservando le antiche
pitture, ond'erano piene le mura. Così a poco a poco si
venne loro accostando naturalmente: chi sa, pensava, che
non trovi da far bene anche qui! Alla fine colse destramente
l'occasione d'incastrar qualche parola fra i loro discorsi, e,
dopo pochi minuti era divenuto anch'esso uno della brigata.</p>

<p>Quella fortuna che i galantuomini invocano quasi sempre
inutilmente, lo servì meglio che non s'aspettava. Osservando
con sottile sguardo quei signori, notò fra gli altri un uomo
sui cinquant'anni, alto, smilzo, con una spalla che usciva
leggermente fuori di simmetria, il quale teneva cinto uno
spadone che gli alzava dietro il gabbano, e dava per gli stinchi
a chi gli era accosto, mentre s'andava centinando per<span class="pagenum"><a name="Page_73" id="Page_73">[Pg 73]</a></span>
istrisciar inchini, e far l'uomo necessario ed intrinseco di
ciascuno, e principalmente di coloro che erano di maggior
riguardo. Le ciglia che s'alzavano in arco sino a mezza la
fronte, e due occhi bigi, tondi ed ammirativi, davano al suo
viso magro l'espressione della curiosità unita alla dabbenaggine;
e questa qualità appariva poi più spiccata in un sorriso
perenne di compiacenza col quale accompagnava tutti i
suoi discorsi. Quest'uom dabbene era Don Litterio Defastidiis,
podestà di Barletta, l'uomo più curioso, più vano, più
stucchevole del mondo.</p>

<p>Don Michele che s'intendeva di fisonomie, conobbe tosto
che avea trovato il fatto suo. Gli s'accostò; e con modi cortesi
e schietti, che, quando voleva, sapeva usare ottimamente,
appiccò seco ragionamento. Il podestà non finiva mai un
discorso senza la lepidezza obbligata (di quelle tali che il
nostro lettore conosce sicuramente, se è stato in qualche
paesetto del Regno, seduto una mezz'ora del dopo pranzo
sulla panca dello speziale): e di più voleva che si ridesse.
Don Michele crepava dalle risa, e gli diceva: Io non conobbi
mai il più piacevole uomo! oh bella questa! oh curiosa
quest'altra; e così diventarono amiconi in meno di mezz'ora.</p>

<p>In quel tempo Prospero Colonna che usciva da Consalvo
col salvocondotto per la sfida, traversò la sala, e tutti gli fecero
riverenza. Don Michele domandò chi fosse quel barone,
e a Don Litterio non parve vero di far il saccente, e venne
a parlar della sfida, di ciò che s'era detto alla cena, di Fieramosca,
de' suoi amori; e Don Michele n'ebbe miglior mercato
che non sperava, e disse, mostrando premura:</p>

<p>&mdash;Questo giovane.... come lo chiamate?</p>

<p>&mdash;Fieramosca.</p>

<p>&mdash;Questo Fieramosca è egli vostro amico, che vi preme
tanto?</p>

<p>&mdash;Oh! mio amicissimo. E preme molto al signor Prospero,
e poi universalmente a tutti.... È tanto un bravo giovane!
Ci vediamo ogni sera o in casa Colonna, o in piazza. Peccato,
che ha un brutto vizio! Non ride mai, mai! vedete. Sempre<span class="pagenum"><a name="Page_74" id="Page_74">[Pg 74]</a></span>
con una faccia di scomunicato, che ti senti accorare.
Eh! io è un pezzo che me n'ero accorto, e non mi volevano
credere. Son curiosi questi bravacci di soldati. Pare che
sia vergogna per loro d'esser innamorati! Insomma, jer
sera il prigione francese che l'ha conosciuto a Roma ha
cantato: ed ora poi non c'è più dubbio. Dice bene il proverbio
«Amore, tosse e scabbia, non la mostra chi non
l'abbia.»&mdash;</p>

<p>La lepidezza del podestà fu accolta al solito da Don Michele
con una risata, che dovette replicare due o tre volte, poichè
piacque a Don Litterio di replicare altrettante il suo proverbio.
Tornati poi sul serio, il primo riprese:</p>

<p>&mdash;Da codesto amore a me basterebbe la vista guarirlo,
che nemmeno se ne ricorderebbe. Ma....&mdash;</p>

<p>E qui una pausa per farsi pregare.</p>

<p>&mdash;Guarirlo?&mdash;disse il podestà&mdash;come vorreste guarirlo?
Per questa febbre ci vuoi altro che medici e speziali.</p>

<p>&mdash;Ed io vi dico che vorrei soltanto trovar un suo amico
che m'ajutasse, e poi vada il capo se resto bugiardo.&mdash;</p>

<p>Don Litterio lo guardò un poco per veder se diceva davvero
o da burla; e non è da dire se l'altro sapesse far sì che
quest'investigazione gli riuscisse favorevole. Quando si fu
mezzo persuaso, gli disse:</p>

<p>&mdash;Se non volete altro, questo non vi mancherà.&mdash;</p>

<p>E ravvolgeva fra sè d'aver egli il merito di questa portentosa
guarigione, come si vantava d'aver avuto quello di scoprire
il male. E certamente chi avesse operato il miracolo
di render Fieramosca compagnone, amico del chiasso e dell'allegria,
sarebbe stato portato al cielo dai suoi amici e da
quanti lo conoscevano.</p>

<p>E così punzecchiava Don Michele per udire qual modo
avesse ad ottenere una cosa tanto difficile, e questi stava
sulla sua, facendosi pregare assai, quasi non si fidasse ben
di lui. Pure alfine mostrando di lasciarsi vincere, gli diceva,
come in terra di Turchi avesse veduto usare ed imparato
un segreto maraviglioso a spegnere qualsivoglia più furioso
amore, e non durò gran fatica a rendersi interamente<span class="pagenum"><a name="Page_75" id="Page_75">[Pg 75]</a></span>
padrone del cervello di grillo del povero podestà, che stimò
gran ventura l'aver trovato costui.</p>

<p>&mdash;Il tutto sta&mdash;disse alla fine Don Michele&mdash;ch'io possa
trovarmi per cinque minuti colla sua innamorata: del resto
lasciate il pensiero a me.</p>

<p>&mdash;Questo, veramente, così su due piedi non ve lo potrei
promettere. Perchè a dirvela, non la conosco. Ma se è in
Barletta, o dieci miglia qui intorno, lasciatevi servire: non
andranno ventiquattr'ore che vi saprò dire qualche cosa. Ora
trovo Giuliano... è il fante del Comune... un diavolo per
saper tutto.</p>

<p>&mdash;E dove ci vediamo&mdash;domandò Don Michele.</p>

<p>&mdash;Dove vi pare.</p>

<p>&mdash;Se credete, ci troveremo all'osteria del Sole, così sulle
ventidue.</p>

<p>&mdash;Siamo intesi&mdash;rispose Don Litterio; e lasciato Don Michele
maravigliato della propria ventura, s'avviò al palazzo
del Comune per rintracciar Giuliano. Se non dispiace al nostro
lettore faremo a meno d'accompagnarlo, per non lasciar
che Don Michele s'annoi troppo in quest'anticamera.</p>

<p>Aspettò un pezzo inutilmente che Consalvo comparisse;
alla fine ottenne dall'usciere di essere introdotto.</p>

<p>Stava il Capitano di Spagna ritto accanto alla finestra, avvolto
in un robbone di raso vermiglio foderato di vajo, e
l'augusta presenza, l'alta fronte, l'occhio scrutatore, la fama
in fine d'un tant'uomo risvegliarono nel petto del condottiere
del Valentino quel senso di timore, e direi quasi d'avvilimento,
che sempre coglie l'iniquo in faccia all'uomo virtuoso.
Fece un saluto umile e profondo, e disse:</p>

<p>&mdash;Glorioso signore! l'importanza del messo ch'io reco
alla vostra magnificenza m'ha costretto presentarmi a quella
sotto un nome che non è il mio. Se in ciò v'offesi, umilmente
vi chieggo perdono; ma, come potrete conoscere da
voi stesso, il segreto era troppo necessario, nè quegli che a
voi mi manda poteva commettersi ad altri che alla vostra
gloriosa fede.&mdash;</p>

<p>A queste parole rispose brevemente Consalvo, che non
mancherebbe a chi si fidava di lui, e che esponesse. Don<span class="pagenum"><a name="Page_76" id="Page_76">[Pg 76]</a></span>
Michele consegnò la lettera del duca: ebbe il salvocondotto,
e tornando al suo signore con quello, lo fece sicuro che il
segreto della sua venuta in Barletta sarebbe stato custodito
da Consalvo.</p>

<p>Aggiunse poi quanto si riprometteva dalle ricerche del
suo nuovo amico il podestà; onde il Valentino, contento dell'avviamento
che prendevano le cose sue, si tirò il cappuccio
su gli occhi; e, chiuso nel mantello, uscì dall'osteria. Si
fece condurre da un battello alla parte di dietro della rocca,
ove Consalvo, rimastone così d'accordo con Don Michele,
avea mandato un uomo ad aspettarlo. Gli fu aperta una
porticella; e su per una scaletta segreta, e per certi bugigattoli
giunse alla camera del Capitano spagnuolo.</p>

<p>Non crediamo necessario di dar minuto ragguaglio di
questa conferenza.</p>

<p>Espose in sostanza il Valentino con una mirabil chiarezza
la somma delle cose d'Italia, le forze, le speranze, i timori
de' varj Stati. Fece intendere che avrebbe avuto caro
accostarsi a Spagna, mostrando d'esservi tratto dal desiderio
del bene che poteva venirne ai suoi popoli, ed a cessar le
sciagure che incontrerebbero, ove gli Spagnuoli rimanessero
vincitori. Riuscì con ischiettezza, che sapea finger benissimo,
a dar di sè opinione migliore della sua fama. Offerse
di far con Ispagna una lega ove entrasse il papa, e si lasciasse
luogo a' Viniziani, ove vi si volessero accostare, colla
quale s'impegnassero ad ajutarsi ne' loro interessi scambievoli,
e s'avesse a render palese soltanto quando gli Spagnuoli
fosser divenuti padroni di due terzi del Regno. Propose
di far colle proprie forze l'impresa di Toscana mostrando
che in Italia i primi amici di Francia erano i Fiorentini, e
molto gioverebbe l'abbattere un così potente alleato. Aggiunse
che avrebbe stimato di gran profitto a questa lega
il chiamarvi i Pisani, aiutandoli ristorarsi dei danni fatti
loro soffrire dalla Repubblica di Firenze, della quale, ove
fosser resi più forti, sarebber divenuti guardiani vigilantissimi.</p>

<p>Consalvo non aveva obbiezioni essenziali da fare a queste
proposte, ed il sottile ingegno di Cesare Borgia sapeva esporre<span class="pagenum"><a name="Page_77" id="Page_77">[Pg 77]</a></span>
con evidenza grandissima cose che in gran parte eran
pur vere. Ma lo Spagnuolo lo conosceva, e durava fatica a
fidarsi di lui.</p>

<p>Prese partito di non dar per allora una risposta precisa,
e disse voler conferire coi suoi più intimi prima di prendere
una risoluzione. Non lasciò mancare al Valentino nè buone
parole, nè uffici cortesi; lo condusse in certe camere terrene,
che davan sul mare, facendonelo padrone pel tempo che gli
sarebbe piaciuto passare in Barletta; e da alcuni suoi servitori
più fidati lo fece servire con quell'onore che si doveva al
figlio d'un papa.</p>

<p>Verso sera Fieramosca e Brancaleone giunsero alla porta
della città. Appena messi dentro, cominciò a formarsi intorno
a loro una folla d'officiali, d'uomini d'arme, di soldati,
che s'ingrossava di quanti incontravano per istrada, e tutti
volevano esser i primi a sapere la risposta de' Francesi.&mdash;Com'è
andata? che cosa hanno risposto? chi combatterà?
quando? dove?...&mdash;Ma i due amici dicevan, ridendo a questa
furia: venite alla rocca e lo saprete. Giunsero alla rocca,
ed introdotti a Consalvo, Fieramosca gli consegnò la lettera
del duca di Nemours, che quegli lesse ad alta voce, e diceva
accettarsi la sfida, ma negarsi d'accordar campo franco.
Questo rifiuto parve strano a tutti, ed il gran Capitano
disse:</p>

<p>&mdash;Non mi sarei aspettato che i Francesi cercassero sutterfugi
per ischivar la battaglia. Ma il campo franco l'avrete:
io ve l'assicuro.&mdash;</p>

<p>Poi chiamato un suo scrivano gli disse: scriverai al duca
di Nemours, stia di buona voglia che l'ostacolo è tolto; che
gli offerisco una tregua sin dopo il combattimento; ed in fine,
che fra due giorni aspetto mia figlia donna Elvira, alla quale
intendo far un po' di festa; s'egli vuole, mentre si posan
l'armi, venire a goderla con noi, sarà cagione di renderla
più lieta.</p>

<p>Fra lo scrivere, lo spedir la lettera e ricever la risposta,
passarono appena due ore. Il duca di Nemours accettò l'invito,
e la tregua, che fu bandita per la città a suon di tromba
quella sera stessa, insieme co' nomi de' combattenti italiani,<span class="pagenum"><a name="Page_78" id="Page_78">[Pg 78]</a></span>
ai quali per compiere il numero voluto dai Francesi, si
aggiunsero altri tre, e furono:</p>

<p class="pl">
Ludovico Aminale da Terni.<br />
Mariano da Sarni.<br />
Giovanni Capoccio Romano.<br />
</p>
</div>

<hr class="chap" />

<div class="chapter">
<h2><a name="CAPITOLO_OTTAVO" id="CAPITOLO_OTTAVO">CAPITOLO OTTAVO.<br />&mdash;</a></h2>

<p class="pn">Il monastero dell'isola posto fra il monte Gargano e Barletta
era dedicato a Santa Orsola. Le sue mura oggi non presentano
allo sguardo che un monte di rovine coperte di spini
e d'edera; ma all'epoca della nostra istoria erano in buon
essere, e formavano un edifizio d'aspetto severo, innalzato
dai tardi rimorsi d'una principessa della casa d'Anjou, che
venne ivi a finir santamente una vita scorsa fra le sfrenatezze
dei piaceri e dell'ambizione. Non si potrebbe desiderare
solitudine più tranquilla o più amena di questa.</p>

<p>Sopra uno scoglio, alto forse venti braccia sul livello del
mare, è un piano di terra fruttifera, che gira da cinquecento
passi andanti. Nell'angolo più vicino alla terra ferma sorge
la chiesa. Vi s'entra per un bel portico, retto da gentili colonne
di granito bigio. L'interno a tre navate, con archi a
sesto acuto, posati su fasci di colonne sottili ornate d'intagli,
riceve la luce da lunghe finestre gotiche chiuse con invetriate
a colori, piene di storie de' miracoli della Santa. La tribuna
dietro l'altar maggiore è tonda, ornata di musaici in campo
d'oro. Vi si vede un Dio Padre nella gloria, ed ai suoi piedi
Santa Orsola, con le undicimila vergini portate dagli angioli.</p>

<p>La chiesa, lontana dall'abitato, rimaneva quasi sempre
vuota. Le sole monache si radunavano in coro ad ore fissate
del giorno e della notte per salmeggiare. Era verso sera, e
mentre si cantava il vespro dietro l'altar maggiore con
quella sua cantilena lunga e monotona, una donna pregava
inginocchiata accanto ad un avello di marmo bianco ingiallito<span class="pagenum"><a name="Page_79" id="Page_79">[Pg 79]</a></span>
dagli anni, e coperto da un baldacchino parimente di
marmo pieno di fogliami e d'animali all'uso gotico, ove riposavan
l'ossa della fondatrice del monastero.</p>

<p>Questa donna, coperta sino a terra da un velo del color
di que' marmi, pallida, immobile ad orare, sarebbe sembrata
una statua posta ivi dall'artefice in orazione, se due lunghe
trecce di capelli castagni non si fosser mostrate fuori del
velo, e se le palpebre, che tratto tratto s'alzavano, non avessero
lasciato trasparire due occhi azzurri ne' quali si scorgeva
il fervore di una caldissima preghiera.</p>

<p>La povera Ginevra (era essa) avea ragione di pregare,
poichè si trovava in quei termini ove al cuor d'una donna
non bastano le proprie forze per vincer sè stesso. Si pentiva,
ma troppo tardi, del partito preso di seguir Fieramosca, e
d'unire in qualche modo la sua fortuna a quella dell'uomo
che per prudenza e per dovere avrebbe dovuto fuggir più
d'ogni altro. Si pentiva d'esser rimasta tanto tempo senza informarsi
di suo marito se fosse vivo o morto. La ragione le
diceva: quel che non si è fatto si può ancora fare; ma la
voce del cuore rispondeva: è tardi; e questo <i>è tardi</i> sonava
come una sentenza irrevocabile. I giorni duravano lunghi,
angosciosi, amari, spogliati d'ogni speranza di poter uscire
di quel travaglio, se non altrimenti, almeno col darsi vinta
all'una delle due forze che la combattevano. La sua complessione
s'accasciava sotto il peso di questo continuo contrasto.</p>

<p>L'ore della mattina, quelle vicine al mezzo giorno, le riuscivano
meno difficili. Lavorava di ricamo, avea libri, e
l'orto del monastero per passeggiare. Ma la sera! I pensieri
più tetri, le cure più moleste parevano, a guisa di quegl'insetti
che al calar del sole si moltiplicano e divengono più
infesti, aspettar quell'ora per assalirla tutti in una volta. Ginevra
allora si rifuggiva in chiesa. Non vi trovava allegrezza,
non pace, ma almeno qualche momento di consolazione.</p>

<p>La sua preghiera era breve e non variava mai. Vergine
Santissima, diceva, fate ch'io desideri non amarlo; e talvolta
aggiungeva: fate ch'io mi risolva a cercar di Grajano, e desideri
trovarlo: ma spesso le mancava il cuore di profferir
questa seconda preghiera.</p>

<p>Dal ripeter di continuo quelle parole, ne avveniva talvolta<span class="pagenum"><a name="Page_80" id="Page_80">[Pg 80]</a></span>
che cogliesse sè medesima nel pensiero di Fieramosca, appunto
nel momento in cui la sua lingua pregava onde poterlo
dimenticare. Allora sospirava, piangeva, ma scorgeva
anche troppo qual fosse in lei la volontà più potente. Quel
giorno tuttavia, per uno di quegli alti e bassi che sono nella
nostra natura, le sembrò di potersi finalmente risolvere al
miglior partito. L'idea d'una malattia che la sua salute cadente
le mostrava vicina; l'idea della morte fra i terrori di
una coscienza non pura, sopravvenne in un momento di titubanza,
diede il tratto alla bilancia, e le fece prender la risoluzione
d'informarsi di Grajano, e scoperto dove fosse, tornar
con lui, in qualunque modo, ad ogni costo. Se Fieramosca
fosse stato presente, gli avrebbe dichiarata la sua risoluzione
allora allora, senza dubitar un momento; ma, disse,
alzandosi per uscir di chiesa: Questa sera verrà e saprà tutto.</p>

<p>Le monache, finito il coro, uscivano tacite alla sfilata per
una porticella che dava nel cortile del chiostro, e tornavano
nelle loro celle.</p>

<p>Ginevra s'avviò dopo di loro. Entrò in un loggiato pulito
come uno specchio che circondava un piccol giardino. Nel
mezzo v'era un pozzo sotto una tettoja retta da quattro pilastri
di pietra. Di qui, traversato un lungo andito, riuscì in
un cortile di dietro. Il lato in fondo era formato da una casetta,
ove non era clausura, separata dalla rimanente fabbrica,
e vi s'alloggiavano i forestieri. Ginevra v'abitava colla
giovane salvata da Fieramosca, ed occupavano due o tre camere;
che, secondo l'uso de' monasteri, non avean comunicazione
fra di loro, ma soltanto per un andito comune. Ginevra,
entrando nella camera ove solevan passare insieme
la maggior parte del giorno, trovò Zoraide occupata ad un
telajo, e lavorando cantava una canzone in lingua araba
piena di tuoni minori, come tutti i canti de' popoli del mezzogiorno.
Guardò un momento il ricamo, e diede un sospiro
(era un mantello di raso azzurro trapuntato d'argento che
facevano insieme, destinato a Fieramosca); poi si pose a sedere
ad un balcone ombreggiato da pampini, che guardava
verso Barletta. Il sole s'era allora nascosto dietro le colline<span class="pagenum"><a name="Page_81" id="Page_81">[Pg 81]</a></span>
di Puglia. Poche strisce di nuvole stavano su pel cielo tutte
accese al lampo solare, simili ai pesci d'oro notanti in un
mar di fuoco. La loro immagine correva in lunga lista riflessa
dall'onde, solcate qua e là da qualche vela di pescatori,
che un leggiero levante spingeva alla spiaggia. L'occhio
della giovane era fisso al molo del porto che aveva in faccia,
dal quale spesso vedeva staccarsi una barchetta e venir verso
l'isola.</p>

<p>Oggi essa la desidera più del solito, le pare che debba portarle
una decisione; e qualunque sia, nel suo stato, sarà
sempre un guadagno. Ma quei momenti d'aspettazione le
parevano pur lunghi ed amari! Vorrebbe Ettore già presente,
vorrebbe che avesse già udite parole tanto ardue a pronunziarsi:
s'egli tardasse o non venisse, domani sarà ella
ancor forte abbastanza?</p>

<p>Un punto oscuro che appena mutava luogo non tardò a
comparire sul mare vicino al lido. Dopo un quarto d'ora
s'era accostato, ingrandito, e quantunque appena si potesse
distinguere che era un battello condotto da un uomo, Ginevra
lo riconobbe, e sentì darsi una stretta al cuore. Per una
subita rivoluzione di tutte le sue idee, le parve ad un tratto
impossibile dirgli ciò che un momento prima aveva, o credeva
avere irrevocabilmente fissato. Avrebbe veduta con piacere
quella barchetta tornar indietro, ma invece avanti, avanti:
già era presso l'isola; già s'udivano i remi tuffarsi,
ed uscir dell'acqua.</p>

<p>&mdash;Zoraide, eccolo&mdash;disse volgendosi alla sua compagna,
che alzò il capo appena, fece col viso l'atto di chi risponde,
e tosto riabbassò gli occhi sul suo lavoro. Ginevra scese, e
s'avviò al luogo ove s'approdava all'isola, e per una scala
tagliata a scarpelli nel masso, giunse al mare appunto quando
Fieramosca deponeva i remi in fondo al battello, e la
prora si fermava contro lo scoglio.</p>

<p>Ma se alla donna mancava il cuore di dichiarare le sue
risoluzioni, Fieramosca che aveva dal canto suo cose altrettanto
gravi da svelarle, non si sentiva maggior animo di lei.</p>

<p>Lontano per molto tempo dai luoghi ove guerreggiava
Grajano, non ne aveva più udita novella da un pezzo. Alcuni<span class="pagenum"><a name="Page_82" id="Page_82">[Pg 82]</a></span>
soldati venuti di Romagna, o fossero male informati, o
scambiassero il nome, gli avevano affermato che era stato
ucciso. Il prestar fede a costoro faceva troppo al caso suo,
perchè molto si studiasse a non credere, o si desse briga di
acquistar certezza del fatto. Accade di rado che ove si tema
di scoprire il proprio danno, si desideri di veder chiaro:
così trascurando sapere il vero, era venuto indugiando sino
a quel giorno, nel quale gli occhi suoi propri l'avevano finalmente
tratto d'inganno. Tornò in Barletta sempre combattendo
con sè stesso; e sempre in contrasto s'egli doveva
dirlo, o non dirlo a Ginevra. Il primo partito lo divideva da
lei per sempre, il secondo gli sembrava colpevole; e poi come
fare a nascondere qualche cosa a quella che era avvezza
a leggere tutti i suoi pensieri?</p>

<p>Così, sempre fra due, giunse all'isola: non aveva ancora
risoluto nulla, quando trovò la Ginevra, e costretto dalla
circostanza a decidere pel sì o pel no, s'attenne provvisoriamente
al secondo partito, dicendo fra sè stesso, penseremo
poi.</p>

<p>&mdash;Son venuto tardi stasera&mdash;disse egli, salendo la scala,&mdash;ma
abbiamo avuto un gran da fare oggi, e vi sono gran
novità.</p>

<p>&mdash;Novità!&mdash;rispose Ginevra&mdash;buone o cattive?</p>

<p>&mdash;Buone&mdash;e coll'ajuto di Dio fra qualche giorno saranno
anche migliori.&mdash;</p>

<p>Giunsero sulla spianata avanti la chiesa: all'estremo ciglio
ove lo scoglio cade a piombo nel mare v'era un muricciuolo
per riparo, alcuni cipressi in circolo, in mezzo ai quali
era piantata una croce di legno, e tutt'intorno molti rozzi
sedili.</p>

<p>Adagiatisi ivi ambedue al raggio argenteo della luna, che
già vinceva la luce purpurea del crepuscolo, Fieramosca
prese a favellare.</p>

<p>&mdash;Ginevra mia, rallegrati; oggi è stato giorno di gloria
per l'Italia e per noi, e se Dio non nega favore alla giustizia,
sarà principio di gloria maggiore. Ma ora fa mestieri adoprar
fortezza: oggi devi mostrarti tale da servir di esempio
alle donne italiane.</p>

<p>&mdash;Parla&mdash;rispose la giovane guardandolo fisso, come<span class="pagenum"><a name="Page_83" id="Page_83">[Pg 83]</a></span>
per istudiare la sua fisonomia, e leggervi anticipatamente
qual prova s'aspettasse da lei:&mdash;son donna, ma ho cuore.</p>

<p>&mdash;Lo so, Ginevra, e dubiterei che il sole si levasse domani,
prima di dubitar di te....&mdash;e le narrò la sfida, esponendone
minutamente l'origine, la gita al campo francese, il
ritorno, il combattimento che si preparava: e quanto animose
fossero le sue parole, quanto accese d'amor di patria
e di gloria, quanto la presenza di Ginevra rendesse più vivo
quel fuoco, lo sanno quei lettori che hanno sentito il cuore
batter più rapido, parlando di operar generoso a pro della
patria con donna capace di ugual sentimento.</p>

<p>A mano a mano che Ettore si veniva spiegando (crescendo
sempre di forza nel dire, nella voce e ne' gesti) il respiro
di Ginevra diveniva più frequente; il seno, come fa una vela
investita dai soffi d'un vento che incalza, s'alzava e s'abbassava
gonfio di affetti impetuosi, discordi, ma però tutti degni
di lei; gli occhi, che parevan temperarsi a seconda delle
parole del giovane, s'accendevano, gettavan faville.</p>

<p>Alla fine colla mano bianca e gentile afferrò l'elsa della
spada di Fieramosca, ed alzando la faccia arditamente, diceva:</p>

<p>&mdash;Se avessi il tuo braccio! se potessi far fischiare questa,
che reggo appena! non anderesti solo: no! e non mi toccherebbe
forse di sentirmi dire, hanno vinto gl'Italiani, ma
v'è rimasto..... Oh, lo so, lo so. Vinto non ritornerai.....&mdash;e
qui presa dal pensiero del vicino pericolo non poteva frenare
una pioggia di lagrime; alcune delle quali caddero
sulla mano di Fieramosca:</p>

<p>&mdash;Per chi piangi? Ginevra, vorresti per cosa del mondo
che non s'avesse a combattere questa sfida?</p>

<p>&mdash;Oh no, Ettore: mai, mai! Non mi far questo torto:&mdash;ed
asciugando le lagrime, sollecita seguiva:&mdash;non piango....
ecco, è finito.... è stato così un momento....&mdash;Poscia
con un sorriso, che le palpebre ancor umide rendevano
più bello, diceva:</p>

<p>&mdash;Mi son voluta far troppo brava e parlar di spade e di
battaglia, e poi ecco mi fo scorgere; me lo merito.</p>

<p>&mdash;Le donne del tuo taglio possono far fare miracoli alle<span class="pagenum"><a name="Page_84" id="Page_84">[Pg 84]</a></span>
spade senza toccarle; potreste voltar il mondo sottosopra...
se sapeste fare. Non parlo per te, Ginevra, ma per le donne
italiane, che pur troppo non ti somigliano.&mdash;</p>

<p>Quest'ultima frase fu udita da Zoraide sopraggiunta con
un canestro pieno di frutta, di focacce, di mele e d'altre
gentilezze: lo teneva infilato nel braccio sinistro, e nella
mano destra portava una boccia di vin bianco. I panni
che vestiva eran tagliati all'uso d'Occidente; si scorgeva
però nella scelta de' colori tutti vivissimi, e nel modo
bizzarro di disporli, il gusto de' paesi ancor barbari onde
aveva l'origine. La sua testa, conservando ancora le fogge
d'Oriente, era coperta di bende attorcigliate, i capi delle
quali le cadevan sul petto. Avea quel sopracciglio alto, quello
sguardo aquilino, quella tinta bruna, e, se ardissi dirlo,
leggermente dorata, che serban le razze più vicine al Caucaso.
Ne' suoi modi amorevoli spiccavano talvolta lampi d'una
natura selvaggia, d'una schiettezza ardita, scevra di rispetti.</p>

<p>Si fermò guardando Ettore e Ginevra, e con parole italiane
bensì, ma che sapevano di forestiero per la pronunzia,
disse:</p>

<p>&mdash;Parlavi di donne, Ettore? Voglio sentir anch'io.</p>

<p>&mdash;Altro che donne!&mdash;rispose Ginevra;&mdash;si parlava di
una danza nella quale noi altre faremmo trista figura.&mdash;</p>

<p>Queste parole coperte destarono vieppiù la curiosità di
Zoraide, ed Ettore narrò anche a lei ciò che avea raccontato
a Ginevra.</p>

<p>La giovane rimase sospesa, pensando per qualche momento;
poi disse, scuotendo il capo:</p>

<p>&mdash;Io non vi capisco. Tanta collera, tanto romore perchè
i Francesi dicono stimarvi poco! Ma non ve l'hanno detto
anche più chiaro col fatto venendo nel vostro paese a divorar
le vostre biade, a cacciarvi dal vostro tetto; non ve lo
dicono gli Spagnuoli al par de' Francesi venendo anch'essi
in Italia a far quel che fan loro. Il cervo non caccia il leone
dalla sua tana, ma il leone caccia il cervo e lo divora.</p>

<p>&mdash;Zoraide, qui non siam fra barbari, ove la sola forza<span class="pagenum"><a name="Page_85" id="Page_85">[Pg 85]</a></span>
decide tutto. Troppo ci vorrebbe a dirti quali ragioni abbia
la corona di Francia sul Reame. Devi sapere soltanto che è
feudo di Santa Chiesa. E ciò significa ch'essa n'è padrona;
ed essendo padrona, n'ha investito, son circa dugento anni,
Carlo duca di Provenza, del quale è erede il Cristianissimo.</p>

<p>&mdash;Oh bella! ed alla Chiesa chi l'ha donato?</p>

<p>&mdash;L'ha donato un guerriero francese che si chiamava Roberto
Guiscardo, il quale per forza d'arme se n'era fatto padrone.</p>

<p>&mdash;Ora poi capisco meno che mai. Il libro che m'ha dato
Ginevra, e l'ho letto tutto, sai, e con attenzione, non è egli
scritto da Issaben-Jusuf?</p>

<p>&mdash;Sì.</p>

<p>&mdash;Non dice forse che tutti gli uomini son fatti ad immagine
di Dio, ricomprati col suo sangue? Capisco vi sia fra i
cristiani alcuni che, abusando della forza, si faccian signori
dell'avere e delle vite dei loro eguali; ma come quest'abuso
possa cambiarsi in diritto che ricada sui figli dei figli, non
lo capisco.</p>

<p>&mdash;Io non so&mdash;rispose Ettore sorridendo&mdash;se tu non capisca,
o se capisca troppo. Quello che è certo, senza questo
diritto che cosa diverrebbero i papi, gl'imperatori, i re; e
senza loro come andrebbe il mondo?&mdash;</p>

<p>Zoraide si strinse nelle spalle, e non rispose altro. Con
ciò che aveva nel paniere apparecchiò una merenda su uno
di que' sedili, coperto prima da una tovaglia che mandava
la fragranza del bucato.</p>

<p>&mdash;Oh sì&mdash;disse Ettore per divertir i pensieri che leggeva
sulla fronte di Ginevra&mdash;attendiamo noi a star allegramente
fin che si può, e il mondo vada come vuole.&mdash;Così mangiarono
lietamente.</p>

<p>&mdash;Il proverbio&mdash;seguiva Fieramosca&mdash;dice non parlar
di morti a tavola: dunque nemmeno di sfide; parliamo di
cose allegre. Saremo in feste presto. Il signor Consalvo ha
bandito una giostra, una caccia di tori, e commedie e balli
e desinari: vuol esser una cuccagna.</p>

<p>&mdash;Che vuol dire? e i Francesi?&mdash;disse Ginevra.</p>

<p>&mdash;E i Francesi ci verranno anch'essi. È stata offerta una<span class="pagenum"><a name="Page_86" id="Page_86">[Pg 86]</a></span>
tregua, e non saranno tanto villani da rifiutarla. Si tratta di
festeggiar l'arrivo di donna Rivira, figlia del gran Capitano:
ed egli che l'ama quanto gli occhi suoi, vuoi che l'allegrezze
sien grandi.&mdash;</p>

<p>Qui le domande delle due donne furon infinite, ed Ettore
veniva alla meglio soddisfacendo ora all'una ora all'altra con
queste risposte. Le interrogazioni le indovinerà il lettore.</p>

<p>&mdash;Bella? bellissima, da quel che si dice; una capellatura
che pare oro filato.</p>

<p>&mdash;Arriverà fra pochi giorni.</p>

<p>&mdash;Era rimasta ammalata in Taranto, ed ora che è guarita
ritorna col padre.</p>

<p>&mdash;Se le vuol bene! Pensate che ha fatto per lei ciò che
non ha fatto mai per sè. In Taranto appunto, avrete sentito
dire che una volta le bande spagnuole s'erano ammutinate,
perchè non le pagava: e mi dice Inigo che Consalvo è vivo
per miracolo, che tutti quei diavoli gli erano attorno colle
picche. Un certo Yciar, capitano di fanti (Consalvo gridava
che non aveva danari), gli disse ad alta voce, e con villane
e sconce parole, che sua figlia (scusate) gliene farebbe trovare.
Lui zitto: finì il tumulto e la sera tutto era quieto. La
mattina dopo s'alzano, vanno in piazza, e sapete che cosa
vedono? Il capitano Yciar penzoloni impiccato alla finestra
dove abitava. Ed a quelli che gli avean appuntate l'aste al
petto non fu torto un capello. Vedete se le vuol bene.&mdash;</p>

<p>Con tutte queste chiacchiere era venuto tardi.</p>

<p>&mdash;Qui bisogna andarsene&mdash;disse Fieramosca; s'alzò, ed
accompagnato dalle due donne s'avviò passo passo alla sua
barchetta. Ginevra scese con lui sino al basso dello scoglio,
e Zoraide, ch'era rimasta di sopra, fu salutata da Ettore
mentre entrava in battello; ma essa appena rispose e si tolse
di là. Questi non ne facendo caso, disse a Ginevra:</p>

<p>&mdash;Non ha sentito. Me la saluterai. Dunque addio. Questi
giorni, Dio sa se potremo appena vederci. Basta: in qualche
modo faremo.&mdash;Diede de' remi all'acque, e s'allontanò
dall'isola. Ginevra, risalita la scala, rimase in alto un pezzo
guardando, sopra pensieri, le due linee divergenti che dalla
prora della barchetta si prolungavano indietro per lungo<span class="pagenum"><a name="Page_87" id="Page_87">[Pg 87]</a></span>
tratto di mare. Quando non vide più nulla, entrò nella foresteria,
e, chiusa la porta, la sbarrò per la notte con due chiavistelli.</p>
</div>

<hr class="chap" />

<div class="chapter">
<h2><a name="CAPITOLO_NONO" id="CAPITOLO_NONO">CAPITOLO NONO.<br />&mdash;</a></h2>

<p class="pn">Dal principio del mondo in qua gli uccelli sono sempre
stati presi dagli uccellatori a un di presso cogli stessi zimbelli,
e gli uomini sono sempre stati colti alle stesse reti.</p>

<p>Ma la più pericolosa di tutte è forse quella che mette in
giuoco il nostro amor proprio. Lo sapea Don Michele, e conosciuto
di qual piè zoppicasse il podestà, in pochi colpi,
come abbiamo veduto, l'ebbe in sua mano. Quando uscì
dell'anticamera di Consalvo per cercar del servitore del Comune,
andava fantasticando, rivolgendo fra sè mille pensieri,
e non capiva in sè dall'allegrezza d'aver trovato chi gli
prometteva tante maraviglie. Talvolta, è vero, gli nasceva il
sospetto fosse un ciurmatore; ma, avendo alta idea della propria
avvedutezza, diceva come tutti quelli che passan la loro
vita ad esser fatti fare: «A me non me la fanno.»</p>

<p>Si trovò all'osteria del Sole secondo l'appuntamento. Ma
non ebbe per allora nulla a dire a Don Michele, poichè il
servo, che a suo credere era tanto mirabile indagatore, aveva
promesso molto, operato poco, e scoperto niente.</p>

<p>La sera a cena la moglie e la fante s'accorsero che qualche
gran cosa gli bolliva nel cervello, e non gli lasciaron
mangiar boccone che gli piacesse, a furia d'interrogazioni.
Fu gran fatto che non ispiattellasse tutto: chè il serbare un
segreto, massime se gli pareva potesse dargli riputazione,
era per lui maggior fatica che il trattener la tosse a chi n'abbia
il prurito. Già gli uscivan delle mezze parole. Eh, lo so
io!... se sapeste!... se mi va bene un certo affare!... Poi
pensò un tratto, si sbigottì del pericolo, s'alzò da tavola, e,
preso un lume con istizza, se n'andò a letto.</p>

<p>Quella notte gli parve un secolo. Alla fine venne il giorno,<span class="pagenum"><a name="Page_88" id="Page_88">[Pg 88]</a></span>
si vestì in fretta, e sceso in piazza si piantò da un barbiere
ove Don Michele gli avea promesso di venirlo a trovare.
Sedè sulla panca della bottega ove capitavano ogni
mattina il notajo, il medico, lo speziale, e due o tre altri che
eran le teste quadre di Barletta. Posta una gamba sull'altra,
dimenava così un poco il piede che restava in aria; il braccio
sinistro stava rasente il busto, e la sua mano al fianco
opposto riceveva nel concavo della palma il gomito destro;
colle dita si sonava il tamburo sul mento guardando ora di
qua ora di là se comparisse l'amico; poi in aria, perchè non
compariva. Lo speziale, il notajo e gli altri gli avevan detto
più volte: Ben levato signor podestà; ma vedendo che faceano
poco frutto, e che appena rispondeva, si tenean in rispetto,
parlando fra loro sotto voce, e dicendo: Che diamine
ci sarà di nuovo questa mattina! Don Litterio li lasciava dire
e taceva, poichè aveva due visi al suo comando; uno umilmente
giulivo per coloro che eran dappiù di lui; l'altro
arricciato, e pieno d'angoli per quelli che eran da meno; e
questo, come ognuno sa, è il bel dono concesso dal Cielo a
tutti gli sciocconi.</p>

<p>Passata così una mezz'ora udì una voce alle spalle che
diceva:</p>

<p>&mdash;Eccellenza!... signor podestà, non per offendervi... se
volete restar servito... son colte sulla rugiada.&mdash;</p>

<p>Si volse e vide l'ortolano di Santa Orsola, Gennaro Rafamillo,
che gli offeriva una decima su un canestro di ciliege,
che veniva ogni mattina a vender in piazza con altre frutta;
e sapeva, per esperienza, che mediante questo tributo poteva
poi vendere a voglia sua senza impacciarsi della bandiera
del mercato.</p>

<p>&mdash;Ho altro in testa che le tue ciliege&mdash;rispose Don Litterio;
tuttavia, dopo aver guardato il paniere, gonfiando le
gote, e mandando fuori a poco a poco l'aria raccolta, prese
con un certo nobile sprezzo tre o quattro foglie di vite, le
dispose sulla panca a guisa di piatto, e vi fece su un bel mucchietto
di ciliege che cominciò a mangiare.</p>

<p>&mdash;Son buone eh! dite la verità! Ne ho portato jer sera a<span class="pagenum"><a name="Page_89" id="Page_89">[Pg 89]</a></span>
madonna, e mi ha detto che non avea visto mai le più belle.</p>

<p>&mdash;E chi sarebbe questa tal madonna?</p>

<p>&mdash;Madonna Ginevra; quella che abita in foresteria; e dicono
che sia una gran gentildonna di Napoli, ed ha non so
se il marito, o il fratello qui al servigio del signor Prospero,
e quasi ogni giorno la viene a visitare....&mdash;</p>

<p>L'ortolano era per parlare un pezzo, chè il laconismo non
era la sua qualità dominante; ma Don Michele frattanto era
sopraggiunto, e fermatosi dietro il podestà senza che se n'avvedesse:</p>

<p>&mdash;A noi, signor podestà&mdash;gli disse battendogli sulla
spalla;&mdash;mi viene il sospetto che costui possa metterci sulla
via; lasciate far a me...&mdash;</p>

<p>E senz'aspettar altro, si pose a fiscaleggiar Gennaro; e
presto dalle sue risposte conobbe che era appunto la Ginevra
che cercava. Il filo era trovato; ad un par suo il resto
era nulla.</p>

<p>Per esser nel monastero, poter esaminar i luoghi, e disporre
i mezzi necessari ad aver in mano la donna, vide che
il podestà poteva essergli utilissimo. Conveniva inspirargli
tal fiducia che gli uscisse del capo ogni sospetto sulla rettitudine
de' suoi fini. Lo trasse da canto e gli disse:</p>

<p>&mdash;Bisognerà che la discorriamo un poco. Aspettatemi all'osteria
del Sole; intanto vedrò se costui sapesse insegnarmi
quel giovane che ogni poco visita la Ginevra.&mdash;Don
Litterio s'avviò all'osteria, ed egli, condotto seco l'ortolano
nel luogo ove si mutavan le guardie, ed era pieno d'ufficiali
e soldati, gli domandò:</p>

<p>&mdash;È fra questi?</p>

<p>Gennaro guardò un poco, vide Fieramosca, e disse:&mdash;È
quello.&mdash;</p>

<p>E Don Michele da un di que' soldati seppe finalmente che
avea trovato chi cercava.</p>

<p>Cinque minuti dopo era col podestà all'osteria, a quell'ora
deserta, e seduti uno in faccia all'altro ai due lati d'una
tavola sulla quale stavano due bicchieri ed un boccale di
greco.</p>

<p>Cominciò Don Michele con una fisonomia tutta modesta:</p>

<p>&mdash;La scoperta è fatta. Ma prima d'entrar in altro v'ho da<span class="pagenum"><a name="Page_90" id="Page_90">[Pg 90]</a></span>
dir due parole. Don Litterio, io ho girato il mondo, e fo professione
di conoscer gli uomini dabbene a prima vista. Dal
poco che abbiamo discorso insieme ritraggo che non è al
mondo il miglior ingegno del vostro.&mdash;</p>

<p>Il podestà annunziava col viso una risposta al complimento.</p>

<p>&mdash;No, no, non serve.... dico quel che penso. Voi non mi
conoscete. Se pensassi il contrario, vi direi tondo, signor
podestà, abbiate pazienza, ma siete un cervellino. Dunque
s'io fossi un ciurmatore cercherei d'un altro. Ma siccome mi
vanto d'esser uomo dabbene quanto chicchessia, e venga chi
vuole, così non temo aver che fare con chi tien gli occhi
aperti. Ora vi voglio dir tutto, e neppure avrete a prestar
fede alle sole parole; vedrete fatti, ed allora potrete conoscere
d'esservi impacciato con un galantuomo.&mdash;</p>

<p>Qui cavò fuori una sua filastrocca: che egli era stato gran
peccatore, e per avere il perdono era andato al Santo Sepolcro;
che un eremita del Libano l'aveva finalmente assolto,
dandogli per penitenza che dovesse per sette anni girare il
mondo, ed ove trovasse da far opere buone, e fossero di
qualunque sorta, avesse ad adoperarvisi, a costo eziandio
della vita, contentandosi di viver umile e povero; ch'egli
così facendo poneva in beneficio degli uomini le forze e 'l
sapere acquistato ne' suoi lunghi viaggi in Persia, in Siria
ed in Egitto.</p>

<p>&mdash;Ora&mdash;proseguiva&mdash;intenderete perchè con tanta
premura m'accinga a liberar questo vostro amico dal suo
amore e da quei pericoli che potrebbero partorire l'eterna
dannazione dell'anima sua. La donna dunque è senza dubbio
quella madonna Ginevra di Santa Orsola. A voi sta farmi
trovar con lei. Potreste temere non fossi un tristo: nè vi fidereste
porre chi non conoscete in quella santa casa, ed avete
mille ragioni.&mdash;</p>

<p>Don Litterio si scontorceva.</p>

<p>&mdash;No&mdash;vi replico&mdash;avete mille ragioni; nessuno porta
scritto in fronte ch'egli è uom dabbene. E son pur tanti i
tristi! Ma quando vi mostrassi che, coll'ajuto di Dio, mi<span class="pagenum"><a name="Page_91" id="Page_91">[Pg 91]</a></span>
basta la vista di estrarre i tesori dalle viscere della terra,
frenar la furia d'una palla d'archibugio, ed eseguir altre
cose difficilissime, le quali vedrete farsi da me, e che vostro
sarà tutto l'utile senza che io ne tocchi grano, contentandomi
di quel poco che basta a sostentar la mia povera vita,
dovrete dire: Costui potrebbe farsi ricco e viver negli agi;
invece è povero, e vive in travaglio: dunque ciò ch'egli
narra è vero, nè può meritamente esser tenuto un tristo.
Due parole e finisco: A molti è giovato l'essermi capitati
innanzi; potrebbe giovar anche a voi. Pensateci, e risolvete
presto. La penitenza che debbo compiere m'obbliga a scorrere
il mondo senza fermarmi in nessun luogo più di una
settimana.&mdash;</p>

<p>Quest'aringa, che il podestà ascoltò a bocca aperta senza
fiatare, fece sì che fra sè si vergognasse d'aver potuto pensar
male. Tuttavia, per darsi dell'uomo accorto, rispose che,
ove avesse veduta qualcuna di quelle prove, gli avrebbe nel
resto prestato il suo ajuto volentieri.</p>

<p>Così rimasti d'accordo, si lasciarono, intesi che al più presto
Don Michele si sarebbe fatto rivedere, ed intanto avrebbe
adoperato i suoi argomenti onde conoscere se in quei
contorni giacesse sepolto un qualche tesoro.</p>

<p>Apparecchiato in tal modo il podestà, e vedendo che il suo
inganno si metteva tanto bene, si dispose allora allora di caricar
la trappola; cercò di Boscherino, e gli disse come in
servigio del duca gli bisognava l'opera sua. Quegli, che al
solo nome del Valentino tremava a verga, rispose, senza
neppur sapere di che cosa si trattasse: Son pronto. Don Michele,
senza aprirsegli per allora, gli disse soltanto: Aspettami
fuor della porta che mette sul lido e conduce al ponte
di Santa Orsola (la tregua fra i due eserciti accettata dal capitano
francese permetteva agli assediati di scorrer al di
fuori per la campagna). Boscherino fu esatto all'appuntamento,
non meno della sua guida, che lo raggiunse portando
sotto braccio un involto.</p>

<p>Chi volesse seguitar costoro, li vedrebbe andar lungo la
spiaggia sino ad un miglio oltre il ponte che congiunge l'isola
alla terra ferma, quivi voltando a sinistra, ficcarsi fra<span class="pagenum"><a name="Page_92" id="Page_92">[Pg 92]</a></span>
i macchioni d'una valletta deserta, ed entrare in una chiesetta
antica, abbandonata, che molti anni avea servito di cimitero;
ma questo viaggio, per non ripeterlo, aspetteremo
a farlo a notte chiusa; e di questa economia speriamo che il
lettore ce ne sappia buon grado.</p>

<p>Diremo soltanto che sulle ventidue ore comparì in piazza
Don Michele solo, s'accostò al podestà che era in sulla bottega
del barbiere, e gli disse all'orecchio:</p>

<p>&mdash;Il luogo è trovato. Stasera al tocco delle tre ore sarò
all'uscio vostro. Non vi fate aspettare.&mdash;</p>

<p>Di fatto alle tre ore Don Michele era al posto. Il podestà
uscì; richiuse con diligenza senza far romore; e zitti e cheti,
per istrade e per chiassi oscuri (chè allora non v'eran
lampioni), furon presto fuor di città.</p>

<p>Cammina, cammina; sentono le quattr'ore batter in castello,
ma d'un suono cupo e portato come affiocato dal vento,
chè già si trovavano aver passato Santa Orsola, e s'avanzavano
spiaggia spiaggia verso la chiesetta diroccata. Era una
landa deserta, sterile, sparsa di macchie nane, che sempre
più si facevan salvatiche. Il sentiero che seguivano presto
si perdette in un sabbione ove s'affondava sino a mezza gamba;
di tratto in tratto trovavan letti di torrenti asciutti, pieni
di ghiaja e di macigni rotolati dalle acque; ma i due viandanti
superando queste difficoltà erano in disposizioni
d'animo assai diverse.</p>

<p>Don Michele, avvezzo a camminar più la notte che il giorno,
precedeva con passo sicuro. L'altro, che in vita sua non
s'era forse trovato due volte fuor di città dopo l'avemaria, gli
s'andava ingrossando il respiro, si guardava attorno, ed in
cuore malediceva il momento in cui s'era partito di casa: e
per verità fu la mala uscita per lui. D'una in un'altra immaginazione
si veniva empiendo di mille paure, e non era minore
dell'altre quella di trovarsi solo, lontano dall'abitato,
di notte, con un uomo che alla fine non sapeva chi fosse.</p>

<p>Pure ogni tanto volea rinfrancarsi, e sotto voce canterellava
tre o quattro sillabe (per la quinta non si trovava fiato);
poi gli pareva aver udito strepito fra quei macchioni, ove al
poco chiarore della luna annuvolata credeva veder da lungi<span class="pagenum"><a name="Page_93" id="Page_93">[Pg 93]</a></span>
ora appiattato un uomo, ed avvicinandosi era un tronco od
un sasso; ora qualche strana forma o visione di trapassati,
e piano piano diceva un <i>requiem</i> o un <i>deprofundis</i>; ed in
queste buone disposizioni si trovarono in uno slargo del bosco
nel mezzo del quale sorgeva la chiesetta.</p>

<p>Sulla porta v'erano certi scheletri dipinti, ritti ritti, con
mitre, triregni e corone in capo, e tenevano in mano cartelloni
svolazzanti, sui quali erano scritti versetti latini, come
<i>Beati mortui qui in Domino moriuntur</i>; <i>Miseremini mei</i>,
etc.; e quantunque a lume di luna con fatica si potessero
leggere, le figure de' morti visibilissime producevano da sè
un bastante effetto. Don Michele scoperse una lanterna e si
dispose a varcar la porta. Il podestà s'era fermato alcuni
passi indietro, e, conosciuto il disegno del compagno, gli
uscì di bocca un <i>qui?</i> lamentevole, e pieno di tanto spavento,
che fece apparire un sorriso sulle labbra livide e sottili
di Don Michele.</p>

<p>&mdash;Vi conviene ora esser di forte animo, signor podestà,
chè in tali luoghi colla paura si fa poco frutto, e ponno talvolta
accader disgrazie. Chi è con voi opera in nome di Dio,
e per mostrarvi che in quello solo costringe le anime de' trapassati,
cominciamo dalla preghiera.&mdash;</p>

<p>Inginocchiossi, e principiò ad infilzar <i>miserere</i> e <i>dies illa</i>,
ai quali Don Litterio rispondeva il meglio che sapeva, facendo
voto, se ne usciva vivo, d'accender una candela ogni
sabato a Santa Fosca e digiunar la vigilia de' morti. Finita la
preghiera si mossero. Una porta mezzo fradicia che appena
si reggeva sulle bandelle rugginose, cedette, e quasi venne
a terra ad un calcio di Don Michele. Entrarono stracciandosi
le calze ai rovi ond'era ingombra l'entrata.</p>

<p>Il pavimento era sparso d'ossa di morti. In un canto un
cataletto, che cadeva in polvere pe' tarli, alcune pale che
avean, Dio sa quando, servito a sotterrare, erano il solo mobile
del luogo. Alcune centinaja di pipistrelli, all'entrare che
fecero i due colla lanterna, volarono in iscompiglio, col loro
stridulo guaire, battendo l'ale per le pareti, e cercando rifugio
su per un campanile gotico che avea la base accanto all'altar
maggiore.</p>

<p>Il luogo, la solitudine, l'ora tarda erano tali se non da<span class="pagenum"><a name="Page_94" id="Page_94">[Pg 94]</a></span>
metter timore, almeno da dispor l'animo di chicchessia ad
immagini funebri; ed il povero Don Litterio che, quando il
sole era alto sull'orizzonte, avea pensato a quel momento
senza turbarsi, trovandosi ora all'atto, conosceva quanta
differenza vi sia tra il dire e il fare.</p>

<p>Stava guardando quell'ossa che avea sotto i piedi, quelle
mura verdi per l'umido, ed in varj luoghi ancora coperte di
antiche pitture; e ritto nel mezzo, con una mano nell'altra,
aspettava il fine di questa diavoleria.</p>

<p>Don Michele depose in terra un fardelletto che aveva portato.
Ne trasse il libro degli scongiuri, si pose una stola nera
impressa di segni cabalistici, e cominciò colla verga a disegnare
un circolo con mille cerimonie: vi fece la porta, e
disse al podestà che entrasse per quella col piede manco innanzi,
e, datogli in mano il pentaculo, cominciò a mormorare
parole latine, greche, ebraiche, ora chiamando a nome
centinaja di demonj in virtù di Dio eterno, ora alzando, ora
abbassando la voce, e facendo pause, durante le quali il
rimbombo si prolungava sotto quella volta; qualche pipistrello
passava sventolando presso il viso del podestà che
rannicchiato e tremante pareva il freddo istesso: temeva ogni
momento veder uscir da quelle sepolture gli originali degli
scheletri dipinti sulla facciata, e badava a pregar Dio, e supplicarlo
che per sua misericordia volesse render vani gli
scongiuri del suo terribile compagno.</p>

<p>Mentre in ginocchio si raccomandava a questo modo, sentì
battersi in sulla spalla; alzò gli occhi, e vide l'angolo sotto
il campanile pieno d'una luce livida, ed una forma umana,
coperta del lungo lenzuolo, che suol involgere i cadaveri,
sorgere lenta lenta da una buca.</p>

<p>Lo spettro rimase immobile, e non diremo come rimanesse
il podestà. Don Michele gli si chinò all'orecchio, e gli
disse:</p>

<p>&mdash;Su, coraggio, ora è tempo mostrarvi di saldo animo:
presto, via, domandate ciò che volete.&mdash;Tutto era inutile;
il podestà non poteva nè muoversi, nè rispondere, nè rifiatare.</p>

<p>Perchè Don Michele parlò all'apparizione alcune parole in<span class="pagenum"><a name="Page_95" id="Page_95">[Pg 95]</a></span>
lingua ignota, alle quali per sola risposta quella alzò lentamente
un braccio indicando una sepoltura che avea la pietra
già smossa.</p>

<p>&mdash;Avete inteso? dice che cavando costì troveremo tanti
fiorini che saremo contenti.&mdash;</p>

<p>Ma l'altro parea che non sentisse. Vedendo che non v'era
da sperare di farlo movere, Don Michele si condusse alla sepoltura,
e facilmente vi si calò. Poco stante, riuscì fuori con
un vaso di ferro mezzo coperto di terra, e venuto dove il podestà
era rimasto senza poter muovere un dito, versò innanzi
a lui una buona quantità di monete d'oro, o almeno
parean tali, che caddero in terra senza potere colla loro vista
esser da tanto di rimetter il fiato in corpo a quello che s'era
posto in tanto travaglio per ottenerle.</p>

<p>L'ultima moneta non era appena caduta sul mucchio dell'altre,
quando, spalancarsi con fracasso la porta, saltar in
chiesa quindici o venti ceffi di ribaldi armati di picche e partigiane,
essere addosso ai due appuntando loro l'arme al
petto ed alla gola fu tutt'una cosa.</p>

<p>Don Michele ebbe appena tempo di gettar la mano sull'elsa,
ma sentendo quattro o cinque punte che gli scucivano la
cappa e qualcuna un poco lo pungeva, gli convenne star
fermo senza far un sol atto, chè altrimenti era morto.</p>

<p>Nel podestà era già prima tanto spavento, che questo
nuovo accidente non poteva produrre in lui nessun effetto
visibile. Rimase come si trovava con gli occhi stravolti, il
capo ficcato nelle spalle, congiunte le mani con moto involontario
stringendo insieme certe sue dita secche e scarne,
con tanta forza, che le unghie gli entravano nella pelle, e
disse con voce soffocata:&mdash;Non m'ammazzate, sono in peccato
mortale!&mdash;<a name="FNanchor_7_7" id="FNanchor_7_7"></a><a href="#Footnote_7_7" class="fnanchor">[7]</a></p>

<p>La lanterna in quel trambusto s'era rovesciata, ed illuminava
a sott'insù quella strana brigata, che, rimasta così un<span class="pagenum"><a name="Page_96" id="Page_96">[Pg 96]</a></span>
momento immobile per accertarsi che i due presi non si sarebber
nè voluti nè potuti difendere, appariva composta della
mala razza che in quei tempi erano detti venturieri. Ora li
chiamiamo assassini, ed anche allora lo erano, ma si distinguevano
con questo nome specialmente le bande composte
la maggior parte di soldati che avean abbandonate le bandiere
per unirsi sotto un capo, e rubar i paesi facendo quanti
mali potevano.</p>

<p>Alcuni, armati d'un petto o corsaletto, chi con una cervelliera
di ferro, quali colle spade, chi con pugnali, chi con
coltello, molti con cappelli a punta, su quali svolazzavano
penne e nastri, e quasi tutti o sul petto o sul capo aveano
l'immagine di qualche Madonna. Molti invece di scarpe portavano
sandali di pelle di capra, coi quali potevano meglio
reggersi ed arrampicarsi per le montagne.</p>

<p>Dei visi non è da dire. Veduti al lume di quella lanterna
colle barbe ed i baffi lunghissimi, incolti ed arruffati, parean
demoni scatenati.</p>

<p>Un di costoro, gettata in terra la partigiana che teneva alla
gola del podestà, strappò ad esso ed al suo compagno l'arme
d'accanto, e scosse loro i panni per vedere se ne avessero
altre nascoste.</p>

<p>Nel tempo di questa baruffa, lo spettro sbrigatosi dal lenzuolo,
era diventato uomo di questo mondo, e, conoscendo
che non era tempo da perdere, s'era arrampicato su pel campanile,
e, seduto su una trave attenendosi alle pietre che
sporgevano dal muro, stava aspettando il destro di scampare,
e dallo scuro, non essendo veduto, poteva benissimo
osservare ciò che accadeva in chiesa.</p>

<p>Intanto il capo de' malandrini, giovane che poteva aver
circa diciassette anni, ma di terribile aspetto, robusto, con
una cicatrice che gli fendeva la fronte quant'era larga, e gli
faceva il sopracciglio più alto d'un dito, menò un calcio
sotto le reni al podestà per risolverlo ad alzarsi, mandando
quel muglio di chi non ha gli organi della parola. Non vi
poteva esser un rimedio più pronto per guarirlo dallo sbalordimento;
s'alzò senza aspettare la seconda dose, e tratto in<span class="pagenum"><a name="Page_97" id="Page_97">[Pg 97]</a></span>
un angolo con Don Michele, furon legati e guardati da alcuni
di costoro, mentre gli altri prendevano e contavan
l'oro al lume della lanterna. Ciò fatto, lo posero in una borsa
di pelle che il capo aveva alla cintola, ed usciron tutti, messisi
in mezzo i prigioni, ai quali, con quei cortesi modi che
usa simil gente, dissero di camminare spediti se non volevano
assaggiar le punte delle loro daghe.</p>

<p>Dopo aver fatto mezzo miglio su per l'erta, in luoghi ove
non era traccia di sentiero, si fermarono, e bendaron gli occhi
ad ambedue.</p>

<p>La paura avea fatto trovar la voce al podestà, che si raccomandava
piangendo come un bambino; e gli assassini se
ne divertivano e lo lasciavano fare.</p>

<p>Ma Don Michele, che a quella pausa pensò al peggio, disse
fra denti: Perdio ci siamo! Volle provare d'entrar in trattative
per uscir loro dalle mani; ma alla prima parola gli fu
chiusa la bocca con un pugno che gli cacciò due denti in
gola. Non potendo nè vedere, nè parlare, stava ad orecchie
tese. Sentì i ladri che trattavan fra loro di dividere il denaro
ed i prigioni: gli udì parlar di taglia, e speculare qual
de' due paresse poterne pagare una maggiore. Fra varie voci
che parlavano diversi dialetti, tutti però italiani, ne avvertì
una che avea pronunzia forestiera e piuttosto tedesca; ma
nel meglio delle sue osservazioni si sentì prendere da molte
braccia, e caricar sulle spalle di due uomini che s'allontanarono
dalla comitiva, senza che potesse indovinare che direzione
prendevano.</p>

<p>Il viaggio durò più d'un'ora, frammezzato da pause, duranti
le quali il portato era non molto gentilmente deposto in
terra, ed i portatori si riposavano. A Don Michele intanto
fra il terrore, naturale anche ad un uomo valoroso, di morire
scannato come un cane da que' ribaldi, i legami che lo
stringevano, e l'angoscia di star sulle spalle altrui posato
sugli acuti canti d'un'armatura, cominciava ad increscer fieramente
questo giuoco.</p>

<p>Alla fine pur si fermarono. S'udì lo strepito d'una grossa
porta che s'apriva. Entrarono, la porta chiudendosi di nuovo
risuonò alle spalle. Qui Don Michele fu sciolto, e, condotto<span class="pagenum"><a name="Page_98" id="Page_98">[Pg 98]</a></span>
pochi passi più avanti, ebbe sbendati gli occhi e si trovò in
una camera ove per uno spiraglio entrava un po' di chiarore
di luna. In una parete era una porta bassa e nana, tutta
ferrata di chiavistelli; fu aperta, ed una voce disse a Don
Michele «Va dentro.» S'abbassò egli per entrare, e mentre
con un piede innanzi tentava se vi fossero scalini, una spinta
nelle reni data col calcio d'una picca lo fe giungere più presto
che non avrebbe voluto al fondo di una scaletta, ed in
modo che gli sarebbe stato impossibile di trovar il conto degli
scalini discesi. Un chiavistello che andò al suo luogo cigolando,
avvertì Don Michele che per la porta non v'era speranza
d'uscire.</p>

<p>Il luogo era oscurissimo. Cominciò col tastarsi la bocca
che gli doleva forte pel pugno ricevuto; ne ritrasse le mani
bagnate (capì che dovea esser sangue) e scoperse che d'allora
in poi non dovea calcolar più su trentadue denti, ma
soltanto su trenta.</p>

<p>&mdash;Se il diavolo t'avesse strozzato te e tuo padre, com'era
obbligo suo, questi non sarebbero stati seminati alla macchia&mdash;disse
rivolgendosi colla mente a chi l'avea messo a
quest'impresa.</p>

<p>Pure fece ogni opera per farsi animo, ed aperte le braccia
tentò di scoprire ove fosse. S'accorse che da una buca su in
alto usciva un debol lume, e gli parve sentir al di fuori frangersi
contra il muro l'onda marina. Tastando co' piedi trovò
in un angolo il morbido d'un po' di paglia; vi si sdrajò, e
stette aspettando ciò che la fortuna gli prometteva.</p>
</div>

<hr class="chap" />
<div class="chapter">


<h2><a name="CAPITOLO_DECIMO" id="CAPITOLO_DECIMO">CAPITOLO DECIMO.<br />&mdash;</a></h2>

<p class="pn">Il lettore avrà senza dubbio indovinato che lo spettro non
era altri che il caposquadra Boscherino.</p>

<p>Gli rimane a sapere come la banda de' venturieri si fosse<span class="pagenum"><a name="Page_99" id="Page_99">[Pg 99]</a></span>
trovata pronta per turbare la frode ordita da Don Michele.
Il fatto stava a questo modo.</p>

<p>Don Litterio aveva una fante bella e fresca, per cagion
della quale si potea muover dubbi sulla illibatezza della sua
fede conjugale. Questa giovane dando retta ai sospiri quinquagenari
del padrone, non era però sorda a quelli d'un ragazzo
di stalla che serviva in casa. Per la catena di questo
amore, il segreto del podestà, che doveva quella notte andar
a cavar un tesoro, venne scendendo fino allo stalliere.</p>

<p>Questi aveva amici alcuni uomini della banda di Pietraccio
(tale era il nome di quel masnadiere), ed aggiustò le
cose in modo che se il tesoro si trovava, venisse almeno in
parte nella sua borsa, invece di scendere intero in quella del
suo padrone.</p>

<p>Ora innanzi che noi torniamo a Don Michele è necessario
che il lettore abbia notizia dei luoghi ove accaddero i fatti
che siamo per narrare.</p>

<p>Sulla testa del ponte pel quale si giunge all'isoletta di
Santa Orsola, era eretta una torre quadrata, massiccia, simile
a un dipresso a quella che trova sul ponte Lamentano
chi da Roma voglia andare in Sabina. Il passo era chiuso da
una grossa porta, da una saracinesca che si lasciava cadere
al bisogno, e da un ponte levatojo. Si saliva per una scala
a chiocciola ai due piani superiori ov'erano alloggiati il comandante
ed i soldati, e in cima v'era un terrazzo circondato
da merli, fra i quali si vedevano uscire le bocche di
due falconetti.</p>

<p>La badessa del monastero, rivestita dei diritti baronali,
vi teneva alla guardia una compagnia di ottanta fanti fra
picche ed archibusi, guidata da un tal Martino Schvarzenbach
tedesco, soldato di ventura, il quale trovava più comodo lo
starsi a grattar la pancia in quella torre ben pagato e meglio
pasciuto, che l'andar tribolando la vita sua in campagna
ed in guerra, ove avea conosciuto che il diletto di malmenare
e svaligiare i popoli, era spesso turbato dalla palla d'un
archibugio o dalla punta di una partigiana. Le sue tre passioni
dominanti erano lo star lontano dalle busse, il rubare,
ed il bere tanto vin di Puglia quanto ne poteva capire il suo<span class="pagenum"><a name="Page_100" id="Page_100">[Pg 100]</a></span>
stomaco, che su questo particolare aveva poco da invidiare
a una botte.</p>

<p>Queste sue inclinazioni gli si leggevano in viso; le due
prime, in un par d'occhi pieni ugualmente d'avidità e di codardia;
l'ultima, in un vermiglio vivissimo, che lasciando
pallido il resto del volto si concentrava tutto sulle gote e sul
naso. Barba rada e del color di quella d'un becco, labbra pavonazze,
ed un corpo che sarebbe stato atto a reggere alle
fatiche della milizia se gli stravizzi non l'avessero a quarant'anni
ridotto floscio e spossato come avrebbe potuto esserlo
a settanta.</p>

<p>L'ufficio di costui si riduceva a chiuder la porta la sera.
Gli eserciti che guerreggiavano ne' contorni, non aveano
mire ostili contra il monastero, onde non era da guardarsi
da loro. Le bande de' venturieri che scorrevano il paese non
avrebbero osato assalire ottanta uomini chiusi in una buona
torre con due falconetti. Ma v'era poi un altro motivo che lasciava
dormir sonni tranquilli a Martino Schvarzenbach,
quantunque circondato da costoro. Egli s'era condotto colla
badessa per guardare il monastero, ma non si credeva per
ciò egualmente obbligato ad esser il custode ed il difensore
de' ducati, dei fiorini, e dell'avere degli abitanti di quel contado
o di chi passava per esso. Come però alla scoperta non
poteva andare a pescare nelle borse altrui, aveva (per servirci
d'una voce moderna) preso un carato nella mercanzia
esercitata da Pietraccio, e gli faceva spalla aiutandolo co' suoi
quando l'impresa lo domandava; nascondeva danari, robe
e persone eziandio ove fossero tali da poterne sperare una
grossa taglia.</p>

<p>Queste operazioni si facevano con tali cautele che le persone
offese a tutti avrebbero data la colpa fuorchè a Martino,
che era soltanto riputato il primo bevitore del paese.</p>

<p>In mano di costui era incappato Don Michele, il quale
aveva passata la notte fantasticando senza mai poter indovinare
ove fosse. Alla prim'alba sentì tre colpi d'artiglieria,
quali si usavano sparare ogni mattina dalla rocca di Barletta;
s'ajutò alla meglio, e giunse ad arrampicarsi alla feritoja
dalla quale entrava il lume, ma lo spiraglio era coperto<span class="pagenum"><a name="Page_101" id="Page_101">[Pg 101]</a></span>
in modo dall'edera che non si vedeva per quello altro che un
picciol tratto di mare. Soprastato così un poco, venne a passare
un battello pieno d'ortaglie, e conobbe quello che lo
conduceva per l'ortolano di Santa Orsola: allora fu quasi certo
di trovarsi nel fondo della torre che ne difendeva l'entrata.</p>

<p>Appena sceso dal luogo della sua scoperta, s'aprì la prigione
e ne fu tratto da due robusti mascalzoni che lo fecero
salire nella camera del capitano.</p>

<p>S'era questi alzato di poco, e stava di tutto scinto a sedere
sulla sponda del suo lettuccio avanti ad una tavola coperta
ancora in disordine degli avanzi d'una gozzoviglia. Un rastrello
che girava tutt'intorno al muro era guarnito di picche,
d'archibugi a forcina, di petti di ferro e d'altre armature.
Guardò Don Michele, che entrava, con un occhio che pareva
stentasse a sollevare la palpebra rugosa e cadente che
lo copriva, e facendo col tacco d'uno degli stivaletti la battuta
sul pavimento gli disse:</p>

<p>&mdash;Devi sapere, Messer tu, che non so come ti chiami, che
chi passa la notte alla mia osteria paga cento fiorini d'oro
da dieci lire della zecca di Firenze, o se gli par meglio, di
quella di San Marco. Altrimenti una corda ed un sasso al
collo ed un bagno in mare lo salvano dal pagar lo scotto.
Che cos'ami meglio?</p>

<p>&mdash;Quel che sarà meglio per me non lo sarà per te&mdash;rispose
Don Michele sostenuto.&mdash;Jer sera prendeste noi due,
ma non eravamo soli nella chiesetta. V'era chi non avete
veduto; ed ha visto voi, e ti conosce, ed a quest'ora in Barletta
si sanno le vostre ribalderie, e presto il bagno in mare
toccherà a te a farlo, e non a me, se pure non trovassi il
modo d'impedire a tre o quattrocento Catalani o Stradiotti di
buttar giù a calci la porta di questa torre, o potessi indurli
ad impiccarti ad un merlo, invece di farti far pace coll'acqua,
che, da quel che vedo, assaggeresti per la prima volta.&mdash;</p>

<p>Quest'idea gli venne suggerita dalla vista di un mezzo barile,
che il Tedesco si tenea a capo al letto invece di santi e
di croce.</p>

<p>La replica in tuono così alto fece rizzar la punta al conestabile
che tirandosi la berretta sugli occhi, disse:</p>

<p>&mdash;Se pensi d'aver a fare con un ragazzo, e spaventarmi<span class="pagenum"><a name="Page_102" id="Page_102">[Pg 102]</a></span>
colle tue bravate, prima t'avverto che non ti credo, poi se
anche venissero i tuoi Albanesi, o chi diavolo hai detto, ho
il modo di non temere nè loro, nè il mare, nè il merlo.... e
non so chi mi tiene che non ti faccia attaccar per la canna
ora proprio. Ma amo ancor meglio il suono de' tuoi fiorini,
che il gracchiar de' corvi che verrebbero a beccarti gli occhi.
Dunque a noi, veniamo al fatto: qui v'è da scrivere; fai che
venga il danaro, poi va col tuo malanno dove ti pare.&mdash;</p>

<p>Don Michele senz'affrettarsi a rispondere, lo guardava col
ghigno di chi non temendo nulla per sè, sta infra due, se
debba prender la cosa in canzone o sul serio. La stizza del
capitano stava per mostrarsi, e forse più che con parole, ma
venne prima la risposta.</p>

<p>&mdash;Conestabile, i fiorini ti piacciono, il vino non ti dispiace;
devi essere un buon compagno. Già il buon soldato vuol
esser così, birbo, ghiottone, e poca divozione. Ora chi diavolo
t'insegna a far il cattivo? Senti, voglio che siamo amici.
È vero che m'avresti a pagar la nottata che m'hai fatto
passare; e se non fosse.... basta te la perdono, ed invece
voglio farti guadagnare....&mdash;Qui si volse guardando i due
che l'avean condotto, e che ancora lo tenevano per le braccia.&mdash;Dite,
ragazzi, non avete da far niente, che mi state
alle coste come i ladroni a nostro Signore. Va', bello mio&mdash;disse
svincolandosi da uno, e dandogli per ischerzo della
mano in sul viso; e liberatosi dall'altro nello stesso modo:&mdash;Va',
va' anche tu, non serve; mi reggo da me. Andate a tener
d'occhio intanto se compar nessuno sulla strada di Barletta.
Quanto ci vuole a dir due parole qui a sua signoria!
Già vedete che non ho arme accanto, e non fo conto d'inghiottirlo
a digiuno; diavolo! ci vorrebbe uno stomaco peggio
del vostro.&mdash;</p>

<p>I soldati che non meno di Martino si stupivano di tanta
disinvoltura, guardarono in viso al loro padrone per veder
che cosa pensasse. Egli accennò di sì col capo, ed uscirono.
Ma trovandosi solo con Don Michele stimò prudente l'alzarsi
in piedi, e tenersi a portata della sua spada.</p>

<p>&mdash;Conestabile! m'hai domandato cento fiorini per mio riscatto:<span class="pagenum"><a name="Page_103" id="Page_103">[Pg 103]</a></span>
non credevo di valer tanto poco, e per insegnarti a
stimar i pari miei te ne darò dugento! (Il Tedesco spalancava
gli occhi, e gli veniva l'acqua alla bocca): sì, dugento;
e poi questo non sarebbe niente... Se m'avessi faccia di saper
servire con accortezza e fede..... ti vorrei far una sorte
da farti maravigliare, eh! Ma è inutile; bisognerebbe essere
svelto, saper parlare, tacere a tempo, insomma non aver
quel viso di pastinaca, e quegli occhi spenti che pajon pappa
coll'olio.&mdash;</p>

<p>Martino al veder tanta sicurezza credeva di sognare, e gli
passavan per la mente mille idee d'aver forse in suo potere
qualche principe o qualche gran personaggio travestito: ma
non potendo fissarsi su di nessuna, e mal soffrendo di vedersi
poco rispettato nella sua reggia, rispose:</p>

<p>&mdash;Ma in nome di Dio, o del diavolo che vi porti, chi siete?
che cosa volete? Parlate, che sono stufo, e non sono il
buffone di nessuno.</p>

<p>&mdash;Piano, piano, e colle buone, chè se la mi salta, non vi
dico più altro, e peggio per voi. Sappiate dunque...&mdash;</p>

<p>Un soldato, che entrò, interruppe Don Michele dicendo:</p>

<p>&mdash;Conestabile! si vede un polverìo sulla strada verso Barletta;
pajon cavaleggieri, almeno così dice Sandro, che ci
vede più di tutti.&mdash;</p>

<p>Il Tedesco si scosse, guardò il suo prigione, che ridendo
maliziosamente disse:</p>

<p>&mdash;Io ve l'aveva detto. Ma non abbiate paura. Giudizio! e
la finirà bene. Va'&mdash;disse poi al soldato&mdash;e, se v'è nulla
di nuovo, avviserai. Dunque, come dicevo, dovete sapere
che qui nel monastero v'è una persona tenutavi da tali che
non occorre mentovare, la quale amerebbe meglio andar
pel mondo a godersela senza aver sempre fra' piedi moccoli
e croci. Qui si tratta di lavorar pulito. Se una notte o l'altra
venisse una barca con cinque o sei giovanotti a levarla, ed
il Conestabile sentisse abbajar qualche cane, o qualche voce
sottile gridar misericordia (già lo sai, le donne gridano due
ore prima che si tocchino), non se ne sturbi, pensi che è
stato un sogno, si rivolti dall'altra parte, e seguiti a russare:
e questo poco servigio gli porterà, come venissero dal cielo,<span class="pagenum"><a name="Page_104" id="Page_104">[Pg 104]</a></span>
cinquecento zecchini nuovi della zecca di San Marco, o se
vorrà di quella del giglio; e poi, forse una condotta migliore
di quella che ha al presente con queste bacchettone.&mdash;Il
povero Martino, che fra tanti vizi aveva pure una buona
qualità, quella d'esser fedele a chi lo pagava, assalito da una
tale offerta si vide in procinto di perderla. Ma la legge che
non vi dev'essere al mondo cosa nè assolutamente buona,
nè assolutamente cattiva, lo salvò dal totale naufragio, e
rispose coll'intenzione di mostrarsi offeso; tuttavia le sue
parole sonavano piuttosto rammarico che collera:</p>

<p>&mdash;Martino Schvarzenbach ha servito Milano, Venezia e
l'imperatore il tempo delle sue condotte, e non ha mai tradito
nessuno. La badessa di Santa Orsola l'ha pagato a tutto
dicembre del 1503. Se vostra signoria è qualche... che so
io.... qualche signore.... oppure fa gente per qualche principe
italiano, e volete condurmi: bene, discorriamola; vi
farò veder la compagnia: son cinquanta picche, e trenta
scoppietti, tutti dai venti ai quarant'anni, e per gli arnesi
vedrete se manca l'ardiglione d'una fibbia. Se restiamo d'accordo,
al primo di gennajo del 1504 verremo, se vi pare, a
dar l'assalto al monastero, e le porteremo via tutte fino alla
cuoca. Ma prima di quel tempo, finchè mi resta una carica
di polvere, ed una lama di pugnale, nessuno toccherà un capello
nè alle monache nè all'ultima conversa.</p>

<p>&mdash;E voi, ser Martino, credete che non sappia qual è il dovere
d'un par vostro? Credete che avrei faccia di proporvi
una ribalderia come codesta? Non mi conoscete. La persona
di cui si tratta, non è nè monaca nè conversa, ed ha tanto
che fare col monastero, quanto ci ha che fare il mezzo barile
che vi tenete al fiato: Dio vi benedica! e ben si vede
che siete un uom dabbene, e sapete che quando si può andar
a bell'agio, è matto chi corre; quando si può dormir al
coperto con mezzo bicchier di buon greco, è pazzo chi dorme
alla frasca, a stomaco freddo; e chi può guadagnarsi
cinquecento fiorini senza una fatica, coll'onor del mondo, e
colla grazia di Dio, deve pensare che queste fortune non cascano
in bocca ogni giorno come i fichi fiori.... Ora se volete<span class="pagenum"><a name="Page_105" id="Page_105">[Pg 105]</a></span>
far senno, sarem d'accordo; e risolvete, chè questi cavaleggieri
non dovrebbero tardar molto.&mdash;</p>

<p>La virtù di Martino, come quella della maggior parte dei
galantuomini, era capace di transazione, onde rispose:</p>

<p>&mdash;Quando non si trattasse di monache, sarebbe un altro
discorso.&mdash;</p>

<p>Mentre Don Michele, pensando se dovesse allora svelar a
Martino qual era la donna che intendeva rapire, soprastava
alquanto prima di parlare, una mischia insorta all'uscio
della camera fra due soldati ed una vecchia, interruppe il
loro ragionamento.</p>

<p>&mdash;C'è il diavolo che ti strangoli, gobba maledetta; c'è chi
ci dev'essere, ed il conestabile ha altro in tasca che dar retta
a te.&mdash;</p>

<p>Così gridava uno di que' soldati, tentando di impedir l'ingresso
ad una vecchia di picciola statura, scrignuta e con
due occhi di madreperla orlati di scarlatto. Era più che mezza
entrata, ma il soldato la teneva ancora afferrata dove il
collo s'attacca al busto, tirando la pelle in modo che le torceva
la bocca tre dita da quella parte. La vecchia dette nella
mano che la teneva una graffiata con certe ugne d'acciajo,
e fu di qualità da farsi tosto lasciar libera; e cadendo come
una molle scoccata addosso a Don Michele, al quale s'attenne,
scansò un pugno mandatole dietro, che se la coglieva,
poveretta lei.</p>

<p>&mdash;Piglia su, figlio d'un canonico&mdash;diceva, volta al soldato,
che, succhiando il sangue della graffiatura, guardava
la vecchia come il mastino guarda il gatto che gli ha pettinato
il grifo;&mdash;piglia su; e se ti ci provi un'altra volta,
avrai peggio.</p>

<p>&mdash;E tu, brutta strega, riprovati a venir quando son di
guardia..... Sandro mio sia benedetto (e queste parole le diceva
ripiegando il labbro inferiore indietro sui denti per
imitar la voce della vecchia) lasciami entrare in monastero.....
appena un momento che faccia motto alla forestiera,
che mi dia un po' di fila per Scannaprete che è ferito, un
po' di polvere per Paciocco che ha la febbre.... Un po' di canchero
(rifece la voce naturale) che ti strozzasse te e chi ti<span class="pagenum"><a name="Page_106" id="Page_106">[Pg 106]</a></span>
manda! Torna, torna, e ci avrai gusto. Mi possano strappar
la lingua dalle canne, come il Valenza, che Dio gli dia bene,
la fece strappare al ribaldo del tuo padrone, se non ti
mando coll'orazion che ti meriti, strega della notte di San
Giovanni.&mdash;</p>

<p>La vecchia avrebbe avuto materia per rispondere e non
infrangere una delle leggi fondamentali del codice femminile,
quella d'esser sempre l'ultima a parlare; ma avea fretta
di dir cose che importavano, onde volse le reni a Sandro
con quell'atto di scherno che si può più immaginare che descrivere.</p>

<p>&mdash;Se non ci mettete le mani voi (parlava al conestabile)
vuol esser un bel ballo: su alla macchia è stato l'inferno
stanotte. Son tornati gli uomini, che mancava un'ora a
giorno. Conducevano quel brutto cristiano che prendeste jer
sera.... Vergine! pareva un morto di tre giorni. Ma gli è durata
poco la paura. Pietraccio l'ha sparato come un capretto
da latte.</p>

<p>&mdash;Come?&mdash;disser Martino e Don Michele, parlando tutt'e
due in una volta:&mdash;hanno ammazzato il podestà? perchè?
dove? come?....</p>

<p>&mdash;Che volete che vi dica? Vergine mia benedetta! Pietraccio
voleva fargli capire che pagasse non so quanti ducati di
taglia: e già sapete senza lingua come s'ha da far intendere?
Quello stava cogli occhi fissi, invetriti, più di là che di
qua. Allora il padrone gli scrisse ciò che occorreva su un
foglio, voleva che lo leggesse. Peggio. Pareva la statua di
San Rocco alla cappelletto di Belfiore. Pietraccio allora tre o
quattro ceffatoni sul viso, ma di quelli! Non ci fu verso. Alla
fine la gli è saltata..... e sapete quando la gli salta!.... Il
coltello a soprammano qui alla bocca dello stomaco e giù,
giù, l'ha scucito fin sotto la cintola (già pel coltello non c'è
che dire, bisogna lasciarlo stare; fa vergogna agli uomini
vecchi). Insomma che volete? è un ragazzaccio: Gliel'ho
detto tante volte alla madre;&mdash;Ghita! il ragazzo s'avvezza
troppo fastidioso colle mani..... ma non gli si può metter
giudizio.&mdash;Queste nuove ed il modo di raccontarle colpirono,<span class="pagenum"><a name="Page_107" id="Page_107">[Pg 107]</a></span>
quantunque per motivi diversi, i due ascoltatori, sicchè
non trovaron parole per rispondere.</p>

<p>Seguitava la vecchia:&mdash;Insomma ora finisco e me ne vado,
che ancora sono in piedi da jeri. C'eravamo messi per
dormir un'ora; ecco Cocco d'Oro correndo: su, su presto, il
bargello, la corte!.... Ci alziamo: che volete? Stavano già
sotto Malagrotta e venivano per le poste: noi a gambe su
per la montagna. Ora sono tutti chiusi nella grotta di Focognano
senza un pane o un sorso d'acqua, e per la macchia
saranno da 200 fra birri e soldati; e Dio faccia che qualcuno
degli uomini non abbia la mancia prima delle feste. Dunque
su, fate presto, cercate la via di rimediare.... avranno
trovato il podestà ammazzato.... Vergine! che precipizio
vuol essere! E&mdash;dice Ghita&mdash;di non vi scordare che lassù
non c'è da rodere, e perciò subito che potete mandategliene.</p>

<p>Al fine di queste parole vide sulla tavola gli avanzi della
cena, e, presili con prestezza e senza domandar licenza, si
empiè il grembiule di tozzi, di pezzi di carne, di frutta, versò
in una zucca che portava a tracolla il vino che restava: bevve
quello che non vi potè capire, e forbendosi la bocca col dosso
della mano, se n'andò, data una spinta a Sandro per levarselo
d'innanzi, senza dire a quei due nè asino nè bestia.</p>

<p>Martino si trovava con troppi affari in una volta, e la sua
testa non vi reggeva. Con una mano alla barba e l'altra dietro
le reni, camminava per la camera scuotendo il capo e
soffiando. La subita mossa delle genti da Barletta l'ammoniva
a prestar fede a Don Michele, che l'aveva preveduta tanto
sicuramente, e gli facea pensare che fosse realmente quell'uomo
d'alto affare che diceva.</p>

<p>Prima di tutto decise d'aggiustarla con lui, onde non lo
scoprisse quando capitasser quelli che andavano in traccia
degli uccisori del podestà. Così, deposta ogni superbia, e
mezzo raccomandandosi, gli disse che l'avesse per cosa sua,
promettendogli che l'avrebbe ajutato nella sua impresa.</p>

<p>Appena terminato quest'accordo si sentì lo scalpitar di
molti cavalli che entravano pel ponte, ed una voce chiara e
forte come una tromba, che chiamò più volte: Conestabile!<span class="pagenum"><a name="Page_108" id="Page_108">[Pg 108]</a></span>
Schvarzenbach! Scese questi, e trovò che Fieramosca e Fanfulla
da Lodi lo aspettavano alla testa di molti cavalleggieri.</p>

<p>Il lettore si ricorderà forse d'aver veduto il secondo annoverato
fra i campioni italiani.</p>

<p>Fra quanta gente d'arme contasse l'Italia non v'era l'anima
più disperata di costui. Per ogni leggiera cagione, e senza
cagione più spesso, metteva la vita a qualunque rischio.
Senza pensieri, non attendeva che a darsi buon tempo, ed
al bisogno menar le mani. Agile come un leopardo, tutto
nervo, e d'un corpo snello e ben complesso, pareva che la
natura, sapendo che in quello doveva abitare un'anima temeraria
sino alla pazzia, avesse avuto cura di formarlo in
modo che potesse essere atto a resistere alle prove più perigliose.
Figlio d'un uomo di Girolamo Riario, s'era trovato
fra l'armi fin dall'infanzia, ed era stato al soldo di tutti gli
Stati d'Italia, perchè ora per risse, ora per disubbidienze,
ora per propria incostanza sempre gli toccava andar in traccia
di nuovi padroni. I Fiorentini erano stati gli ultimi, e
s'era fuggito da loro per questo fatto.</p>

<p>Stando a campo alle mura di Pisa fu dato un assalto, nel
quale, se Paolo Vitelli, capitano per la Repubblica, non avesse
fatto sonare a raccolta e rattenuti, perfino colle ferite, i soldati
fiorentini che erano pieni d'ardire nel seguire il primo
vantaggio, Pisa al certo si prendeva quel giorno; e la condotta
del Vitelli tacciata a Firenze di tradimento, fu poi,
come ognun sa, la cagione della sua morte. Fanfulla, sempre
alla testa de' primi, era giunto su per una scala ad abbracciar
un merlo; rotando la spada s'era fatto largo; già stava
sul muro, e tanto menava colpi, stoccate e botte da disperato,
che per poco gli altri avrebbero avuto campo a seguirlo.</p>

<p>In questa si suona a raccolta, ed è lasciato solo. Non si
poteva dar pace di doversi ritirare; pure scese fremendo,
mugghiando per la rabbia fra una tempesta di dardi, sassi,
archibugiate che non gli fecero un male al mondo, e sano e
salvo tornò al campo correndo come un pazzo, e dicendo
villania a quanti incontrava. Nel padiglione del capitano
erano i commissarj fiorentini col Vitelli a consiglio: saltò<span class="pagenum"><a name="Page_109" id="Page_109">[Pg 109]</a></span>
Fanfulla invelenito in mezzo a loro, e chiamandoli traditori,
cominciò con un bastone che avea raccolto a scaricar su
tutti, senza guardar nè a chi nè come, nè dove, una grandine
di legnate e calci e spinte e pugni; e tra che egli era
robustissimo, tra che quelli non se l'aspettavano, li mise in
tanto scompiglio, che si trovarono in terra malmenati e sottosopra,
prima che potessero conoscere chi fosse l'autore di
quelle busse.</p>

<p>Dopo una tale impresa, senza dir addio, come si può pensare,
saltò a cavallo; ed era già lontano dal campo quando
quei capi rimessisi in piedi pensarono a farlo pigliare.</p>

<p>Lasciati così i Fiorentini s'era condotto con Prospero Colonna,
ed ora si trovava in Barletta col resto della compagnia.</p>

<p>L'avviso recatovi da Boscherino che il podestà era stato
preso dai venturieri, dato in modo che non cadessero sospetti
sopra di lui, avea messo in moto il bargello colla sbirraglia
di Barletta, i quali s'erano drizzati verso la montagna.
Fieramosca e Fanfulla con alcuni cavalli gli eran venuti seguitando,
e, mandata innanzi la corte, s'eran fermati a guardar
lo sbocco della valle ov'è posta la chiesetta.</p>

<p>Ricevettero dalle mani de' birri due prigioni che avean
avuto con gran fatica, e li condussero alla torre ove comandava
Martino Schvarzenbach.</p>

<p>Quando questi scese sotto il portone, i due sciagurati stavano
in mezzo ai soldati aspettando venisse aperta la prigione.
L'uno era il capo-banda Pietraccio, giovane feroce, di
membra e d'aspetto come un selvaggio, con un ciuffo scompigliato
di capelli rossicci che gli cadeva sugli occhi, e le
braccia nude, lorde ancora del sangue del podestà, strette
sul petto da una corda che entrava nelle carni; aveva lo
sguardo basso e smarrito del lupo colto nel laccio. L'altra
era una donna alta di statura, di belle forme; il travaglio
però, l'uso dei delitti, la disperazione in che la metteva il
suo stato presente, la facevan parere maggior d'anni che non
era realmente. Una ferita toccata nel capo mentre si difendeva,
le avea tolto di venir quivi altrimenti che sulle braccia
di due soldati. La lasciarono giù sul lastrico, ed in quella<span class="pagenum"><a name="Page_110" id="Page_110">[Pg 110]</a></span>
scossa il rinnovato dolore della ferita le fece aprir gli occhi
e mandar un gemito profondo, mentre il sangue sgorgandole
dalla fronte le imbrattava il volto ed il petto. Il carcere ov'era
stato Don Michele venne aperto, e vi fu gettata con Pietraccio,
così legati com'erano.</p>

<p>Sbrigatisi da costoro, i soldati tornarono verso la macchia,
se mai vi fosse da raccoglier altri prigioni. Fanfulla salì nella
camera del Conestabile, ed Ettore profittò di quel ritaglio
di tempo per andare alla foresteria.</p>

<p>Le due donne, che non l'aspettavano a quell'ora, rimasero
nel vederlo, e dopo le prime accoglienze udirono le cagioni
che l'avean condotto al monastero. Narrando la caccia data
ai malandrini, disse loro che insieme col capo era stata
presa una donna, la quale, fatta testa all'entrata d'una grotta
ov'erano appiattati, avea feriti parecchi birri, finchè da una
roncolata sul capo era stata buttata in terra.</p>

<p>Ginevra commossa dalla sventura di costoro, volle andare
a soccorrerli. S'alzò, e preso ciò che stimava opportuno da
un suo armadio ove teneva più qualità di polveri e d'unguenti,
che eran, come abbiam veduto, stati talvolta adoperati
anche in servigio degli stessi assassini, pregò Fieramosca
andasse dal Conestabile per la chiave della prigione.</p>

<p>Si mosse questi, e per la scala a chiocciola salito alla camera
di Martino, vi sentiva nell'avvicinarsi all'uscio uno
stropicciar di piedi, del quale non riusciva a capir la causa.
Spinta la porta che era socchiusa, vide Fanfulla nel mezzo
con uno spadone a due mani che avea tolto da un rastrello,
giocando con esso come fosse un bastoncino. Si schermiva,
facea mulinelli, tirava stoccate, calava fendenti con
tanta velocità che la spada si vedeva appena in aria come
una nebbia; e se avesse avuto a difendersi contra un esercito
non avrebbe fatto altrimenti. Ettore che era per entrare,
si rattenne sul piè di dietro per non toccar qualche sfregio,
e guardava sorridendo questa pazza giostra, che l'altro seguitava
non accorgendosi di essere veduto. I colpi che ora
tirava all'aria, pareva, per disgrazia del padrone di casa, che
non fossero andati sempre a vuoto. Fosse sbaglio o malizia,
uno di essi aveva terminato i lunghi servigi del mezzo barile<span class="pagenum"><a name="Page_111" id="Page_111">[Pg 111]</a></span>
che giaceva sotto il letto, diviso in due parti come una
noce, ed il liquido che conteneva s'andava livellando nella
parte più bassa del pavimento.</p>

<p>&mdash;Il vinsanto si svina tardi quest'anno&mdash;disse alla fine
ridendo Fieramosca; e Fanfulla, voltatosi alla voce, lasciò
cadersi ai piedi lo spadone, e si gettò rovescio sul letto con
tante risa e tanto schiamazzo che pareva impazzato.</p>

<p>&mdash;Che diavolo hai fatto, pazzo da catena? Guardate! guardate!
è mezz'ora che siam'arrivati, ed ha fatto più danni
che un terzo di Catalani in una settimana.... E Martino
dov'è?&mdash;</p>

<p>Fanfulla finalmente si racchetò e disse:</p>

<p>&mdash;Era qui poco fa: e diceva che lo spadone a due mani
non lo sanno adoperare altri che gli Svizzeri e i Tedeschi;
ed io gli ho risposto ch'ei diceva il vero, e l'ho pregato m'insegnasse
un poco, e provandomi il meglio ch'io sapevo m'è
venata fatta una tacca al barilozzo (impiccato sia se l'ho
fatto apposta) ed egli si è crucciato da maladetto senno.
Guarda che uomo bestiale!.... non vuol compatir niente! e
lo sapeva pure che noi poveri Italiani non sappiamo tener
la spada in mano! Insomma abbiam avute di sconce parole,
e s'è partito giurando e bravando. Com'avresti fatto?
Senza curare di pigliarla con uno schermidore par suo, gli
ho mandato un <i>cancher</i> alla lombarda, e gli ho detto: Se
volete scender nel prato avanti la torre vi farò una tacca
alla vostra zucca tedesca per mostrarvi che quella del barilozzo
è stata per isbaglio.</p>

<p>&mdash;E lui che cos'ha risposto?</p>

<p>&mdash;Che me gli levassi d'attorno che l'avevo fradicio.&mdash;</p>

<p>E finir queste parole, e voltolarsi sul letto ridendo, e mandando
per aria ciò che v'era, fu tutta una cosa. Il fatto stava
appunto in questi termini; ed il capitano non curandosi
d'aver che fare con questo diavolo, dall'altra parte trafitto
all'anima per la perdita del suo vino, era salito bestemmiando
in tedesco su d'un palcaccio al secondo piano ove
s'era nascosto Don Michele. Da quella sua fortezza udendo
la relazione di Fanfulla alzava la voce tratto tratto per dirgli<span class="pagenum"><a name="Page_112" id="Page_112">[Pg 112]</a></span>
villania, alla quale questi rispondeva con altrettanta in
forma di parentesi pur seguitando il racconto.</p>

<p>Fieramosca che non aveva l'animo a questi scherzi, entrato
di mezzo, non senza gran fatica li mise d'accordo. Martino
scese, Fanfulla se ne andò ridendo, ed Ettore che anch'esso
durava fatica a non ridere, vedendo il Tedesco che
contemplava le due parti del suo barile coll'occhio d'un avaro
che trovi lo scrigno aperto e vuoto, espose il desiderio di
Ginevra d'entrare nella prigione, e con buone parole domandò
gli venisse aperta.</p>

<p>Il Conestabile intanto avea rizzati i due pezzi del barilozzo,
e con un panno che a modo di spugna andava inzuppando
e poi spremendo con diligenza ne' recipienti, procurava salvar
le reliquie della sua sconfitta. Intesa la voglia di Ginevra,
diceva brontolando:</p>

<p>&mdash;Ecco! gli assassini trovano chi li soccorre, e un pover
uomo che se ne sta pe' fatti suoi, e non fa male nemmeno al
pane, trova i matti che gli mandano a sacco la casa.</p>

<p>&mdash;Ser Martino, mio caro, avete cento ragioni; ma vedete
ch'io non ci ho che far niente.</p>

<p>&mdash;Sta a vedere che ci avrò che far io; sono andato io a
pregarli che venissero a darsi buon tempo in casa mia!&mdash;</p>

<p>Fieramosca instava.</p>

<p>&mdash;Bene, bene, tornate fra mezz'ora, entrerete in prigione.....
Che ci possiate morir tutti&mdash;disse fra' denti; ma Fieramosca
era già a mezza scala, e non lo potè sentire.</p>
</div>

<hr class="chap" />

<div class="chapter">

<h2><a name="CAPITOLO_DECIMOPRIMO" id="CAPITOLO_DECIMOPRIMO">CAPITOLO DECIMOPRIMO.<br />&mdash;</a></h2>

<p class="pn">La cattura di Pietraccio e della madre era un accidente
che poteva aver gravi conseguenze per Martino, e turbare
l'esecuzione dei progetti di Don Michele: se n'erano fatta
parola scambievolmente, ed erano d'accordo che bisognava
far fuggire l'assassino onde non venisse condotto a Barletta,<span class="pagenumr"><a name="Page_113" id="Page_113">[Pg 113]</a></span>
ove avrebbe potuto palesare la condotta tenuta dal capitano.
Ma il modo non era facile trovarlo senza che n'avesse il carico
chi lo dovea guardare.</p>

<p>Quando Fieramosca era venuto per ottener l'ingresso del
carcere, turbato com'era per la quistione avuta con Fanfulla,
non potè così alla prima giudicare se ciò potesse guastare
od aggiustare le cose sue. Ebbe però bastante talento
per prender tempo confidando nell'astuzia del suo nuovo
amico, e risalì da lui sperando avrebbe trovato il modo di
sbrigarlo da quel viluppo. Quando Don Michele udì la domanda
di Fieramosca disse:</p>

<p>&mdash;Se l'avessimo pagato non ci avrebbe serviti meglio. Lasciate
fare a me, Conestabile, e vedrete se so lavorar pulito.
Ma.... ricordatevi!</p>

<p>&mdash;Resta inteso, non occorr'altro. Però.... le monache....</p>

<p>&mdash;Le monache&mdash;rispose Don Michele ridendo&mdash;non le
toccheremo; state pur quieto. Ora datemi le chiavi della
prigione ed aspettatemi qui.&mdash;</p>

<p>Prese le chiavi, scese al pian terreno ed aprì la porta pian
piano: tese l'orecchio, ed udendo che la madre ed il figlio
stavan parlando, si fermò sul primo scalino dei quattro o
cinque che scendevano in quella buca, di dove allungando
il collo poteva vedere ed udire que' due meschini.</p>

<p>La donna era stata deposta in terra col capo appoggiato ad
una trave che giaceva in un angolo, ma per l'angoscia essendole
saltata una febbre gagliarda, nel divincolarsi era caduta
colla fronte sul tufo umido del suolo, nè aveva avuto mai
forza di rialzarsi. Il figlio, colle braccia legate sul petto in
modo che non poteva muover un dito, s'era provato, ma
inutilmente, d'ajutarla; alla fine per disperato se l'era posto
ginocchioni accanto, e girava l'occhio istupidito ora sulla
madre, ora per le mura.</p>

<p>La donna tentava ogni tanto di alzar la testa, ma era troppo
debole per farlo da sè. Con molto stento riuscì pure alla
fine al figlio di sottentrare con un ginocchio in uno di quegli
sforzi, e così la venne a rimettere nella sua prima posizione;
ma questo moto le cagionò tanto dolore che portandosi
le mani al capo con un gemito prolungato disse:</p>

<p>&mdash;Maladetta la ronca del villan calabrese! Ma se il diavolo<span class="pagenum"><a name="Page_114" id="Page_114">[Pg 114]</a></span>
mi lascia due minuti.... voglio che sappi una volta chi
sei.... Che varrebbe pregar Dio e i Santi? Veramente m'han
dato retta quando li pregavo!....&mdash;E qui, alzando a stento
le pupille spente verso la volta, profferì bestemmie da far
rizzare i capelli in capo a tutt'altri che a Pietraccio.</p>

<p>&mdash;Eppure (seguitò a dire mutando quella disperazione feroce
in un'altra più dolorosa ed egualmente profonda) eppure
anch'io avevo sperato nel perdono!..... quando cantavo
coll'altre monache!.... Oh maladetta l'ora che misi piè
su quella soglia!... Ma che serve? Ero del diavolo prima di
nascere;..... ho provato a fuggirgli... ecco come ci son riuscita.&mdash;E
di nuovo alzati gli occhi al cielo, disse con una
espressione che non si può descrivere&mdash;Sei contento?&mdash;Poi
volta al figlio:&mdash;Ma se puoi uscir di qui..... se sei uomo.....
chi è causa della mia morte e della tua rovina arderà
con me sempre, se i preti dicono il vero. Quella notte, a
Roma, ch'io ti posi a canto di Tor sanguigna perchè ammazzassi
quel gentiluomo, e tu, pazzo, gridasti prima di dargli,
e così ti presero e ti conciarono come tu sei.... Era Cesare
Borgia!.... Quando costui studiava in Pisa (stavo in monastero)
s'innamorò di me; io, pazza birbona! di lui. Sapevo
io chi era?.... Una notte venne a me.... Avevo una mia figlioletta
di sette anni.... si risentì... dormiva in una cameruccia
vicina.... lo vide scavalcando per una finestra; si
cacciò a gridare.... guai a lui se l'avessero scoperto.... era
vescovo di Pamplona di fresco,.... le gettò i cuscini sulla testa....
e su colle ginocchia.... Mostro! io caddi in terra....
Giurami per tutto l'inferno, per la morte mia che l'ammazzerai;
accenna col capo che lo giuri... almeno questo...&mdash;</p>

<p>L'assassino cogli occhi orribilmente spalancati sulla madre
crollò il capo ed accennò che farebbe, ed essa levandosi
dal collo una catena che aveva sotto la camicia soggiunse:</p>

<p>&mdash;E quando gli avrai spaccato il cuore digli: Guarda questa
catena.... sbattigliela sugli occhi.... te la rende mia madre...
Non ho finito.... Oh un momento ancora! poi non ti temo...
Quando mi riscossi, mi trovai stesa sul lettuccio e tu sei...
oh non posso dirlo.... accanto alla povera Ines. Oh com'eri<span class="pagenum"><a name="Page_115" id="Page_115">[Pg 115]</a></span>
bella!... ed ora sei in paradiso!... ed io! io! perchè ho d'andare
all'inferno?...&mdash;Quest'ultime parole furono accompagnate
da un urlo che fece tremar la volta. Era morta.</p>

<p>Pietraccio non si commosse gran fatto; con guardo stupido
pose mente ai moti convulsi della madre. Quando la
vide spirata, s'accovacciò nell'angolo più lontano, come fa
una fiera, che chiusa in gabbia con un cadavere della sua
specie, prova ribrezzo e lo sfugge.</p>

<p>Tutto quel racconto fatto interrottamente ed in una specie
di delirio non era stato inteso da lui se non in parte.
L'idea che gli rimaneva più viva, era che avea a vendicarsi
di Cesare Borgia per più ingiurie, ma principalmente, a parer
suo, per essere stato ridotto ne' termini in cui si trovava
dalla barbarie di costui.</p>

<p>Il racconto medesimo aveva però ben altrimenti colpito lo
sgherro del Valentino. Chi avesse potuto vederlo in quel
momento avrebbe creduto che ogni parola di costei gli togliesse
una porzione di vita, tanto si veniva cambiando in
viso. Quando la donna cadde sul pavimento, mancò poco
non accadesse a lui lo stesso.</p>

<p>Scese mal fermo sulle gambe, e colla mano che gli tremava
tagliò le corde che legavano Pietraccio. Fissò gli occhi
un momento sulla catena che già aveva al collo, poi disse:</p>

<p>&mdash;Or ora verranno a visitarti un gentiluomo ed una donna.
Voglion liberarti, ma che non appaja ciò sia opera loro.
Sii accorto, e mentre vorranno vedere se la donna si possa
ancora ajutare, prendi la scala, fuggi, e fa' di non esser colto;
sei già condannato nella testa.&mdash;</p>

<p>Dette queste parole con grandissima fretta, come avesse
avuto fuoco sotto i piedi, gettò alla sfuggita uno sguardo
di ribrezzo sulla donna, lasciò il suo pugnale nelle mani di
Pietraccio, ed in un lampo si trovò nella camera del Conestabile.
Si dirà a suo luogo quanto ciò che avea veduto ed
udito dovesse turbare anche un ribaldo par suo.</p>

<p>Il lettore forse dirà: Ma insomma non la finiamo mai con
queste malinconie di assassini, traditori, prigioni, morti,
diavoli e peggio?</p>

<p>Se noi abbiamo indovinato la sua mente, egli con buona<span class="pagenum"><a name="Page_116" id="Page_116">[Pg 116]</a></span>
licenza non ha indovinato la nostra che era appunto in questo
momento di finirla, mandar al diavolo Don Michele e
Pietraccio e Martino (che a dirla in confidenza cominciavano
a divenir fastidiosi anche a noi), e pregarlo a saltar nel bel
mezzo della rocca di Barletta che troveremo assai mutata da
quando ci siam venuti l'altra volta con Don Michele.</p>

<p>Il cortile, le logge erano tese di parati in seta di tutti i colori
con ghirlande di mortella e d'alloro, che formavano festoni
e cifre; e tutte le bandiere dell'esercito pendevano ondeggianti
dai balconi e dalle finestre. La turba composta di
spettatori oziosi e d'uomini che s'affaccendavano a metter
in ordine l'apparato, brulicava, ora stringendosi, ora allargandosi
per le scale, pel cortile, per le logge. Soldati, operai,
servitori, ragazzi andavano e venivano carichi d'attrezzi, di
scale, di suppellettili d'ogni sorta, per fornir la mensa od
adornar il teatro. Entravano grasce, frutta, vini, cacciagioni,
di che i primi della città e dell'esercito a gara presentavano
il Capitano di Spagna. Era un andare e venire, un gridare,
un chiamarsi; in conclusione, un disordine inestimabile.</p>

<p>Quando la campana della torre suonò quattordici ore comparì
in cima alla scala esterna il gran Capitano con tutti i
suoi baroni; e l'allegrezza che sentiva di riveder la figlia
(una staffetta giunta poco prima per annunziare il suo arrivo
l'avea lasciata a tre miglia da Barletta) avea voluto mostrarla
nella gala del suo vestire e di quello del suo corteggio.</p>

<p>Sopra una vestetta di drappo d'oro riccio portava una
cappa di velluto pavonazzo acceso, foderata di zibellino, ed
in capo una berretta compagna. Da un bellissimo zaffiro che
serviva di fermaglio spuntava un pennacchio lungo poco più
d'un palmo, ma interamente composto di perle fine infilzate
in fili d'acciajo, e ondeggiava leggiero sulla fronte come fosse
di piuma veramente. La spada ed il pugnale colle guaine
parimenti di velluto pavonazzo scintillavano di gemme, e
sul petto a sinistra avea una spada ricamata in rosso, che
era l'insegna dell'ordine di San Yago.</p>

<p>Trovò a piè della scala una mula bianca catalana coperta
sino a terra d'una gualdrappa di seta pavonazza cangiante,<span class="pagenum"><a name="Page_117" id="Page_117">[Pg 117]</a></span>
trapunta d'oro; messosi in sella, il suo seguito montò a cavallo,
e tutti insieme si mossero per andare incontro a Donna
Elvira.</p>

<p>Prospero e Fabrizio Colonna, vestiti di sciamito rosato, e
pieni di ricami d'argento, cavalcavano, a' suoi lati, due cavalli
turchi, i più belli che si fossero visti da gran tempo in
Italia. I due cugini, oramai oltre la virilità, stavano su quelle
alte selle di velluto frenando gli slanci de' loro cavalli in atto
così bravo, che ben apparivano que' gran soldati che erano,
ed i migliori condottieri che contasse allora la milizia.</p>

<p>Nella turba che seguiva si notava all'aspetto accigliato e
robusto Pedro Navarro, inventore delle mine, usate con tanta
fortuna all'espugnazione di Castel dell'Uovo. Diego Garcia di
Paredes, l'Ercole di quel tempo, il quale non usando quasi
mai coprirsi d'altro che di ferro, e neppur avendo in pronto
abiti da comparire in tal giorno, aveva limitata la sua gala
a far sì che le sue armi fossero meglio forbite del solito, ed
a togliere il più feroce di parecchi cavalli da battaglia che
aveva. Era un gran stallone calabrese preso al capestro da
poche settimane, alto, membruto e nero come un corvo,
senza pelo d'altro colore.</p>

<p>Il solo Paredes avrebbe osato e potuto cavalcare questa
bestia selvaggia, che avvezza fra i boschi, trovandosi ora
fra tanto popolo e tanto romore, s'era imbizzarrita, sbuffava
e schiumava come un leone.</p>

<p>Ma la statura del cavaliere, la sua grave armatura e l'ajuto
d'un freno lungo mezzo braccio che insanguinava la bocca
al cavallo, glielo facevan soggetto, e dopo aver fatti nel
muoversi cento strani salti (e nessuno era tardo a dargli
luogo), prese il savio partito di non stimarsi più forte di
Diego Garcia, che inchiodato fra gli arcioni rideva di quegl'inutili
sforzi.</p>

<p>Il fiore della gioventù italiana veniva di conserva coi baroni
spagnuoli. Ettore Fieramosca cavalcando fra i suoi due
amici più cari, Inigo Lopes de Ayala e Brancaleone, portava
un mantello di raso azzurro ricamato in argento, lavoro e
dono delle donne di Santa Orsola. Aveva grido d'esser il primo
dell'esercito nel maneggiare un cavallo. Quello che aveva<span class="pagenum"><a name="Page_118" id="Page_118">[Pg 118]</a></span>
sotto, color di perla coi crini scuri, donatogli dal signor Prospero,
era stato addestrato da lui con tanto studio, che pareva
capisse senz'ajuto di briglia o di sproni tutti i voleri
del suo signore.</p>

<p>Pareva che Fieramosca avesse il dono di far sempre la
prima figura in ogni cosa e fra tutti ovunque si trovasse.</p>

<p>Perfetto nelle forme del corpo, ne mostrava la gentile
struttura con un vestire stretto alla carne, che in ispecie alle
gambe ed alle coscie non gli faceva una piega, tutto di raso
bianco; ed era tanta la sua bellezza, la grazia nell'atteggiarsi,
che, passando la cavalcata per le strade, le turbe guardavano
lui solo, e di lui solo si maravigliavano. Il giovane
s'avvedeva di questo trionfo, ma quasi fra sè arrossiva di
cogliersi in un pensiero che appena si vuol perdonare all'altro
sesso.</p>

<p>In ultimo venivano gli scudieri di questi capi; e, come
voleva l'uso in allora, ogni signore procurava avere a' suoi
servigi uomini di diverse nazioni; e più erano barbari e
strani, più s'apprezzavano: onde si vedevano Spahis turchi
colle corazzine a squame, le storte ed i cangiarri: uomini
del regno di Granata armati di zagaglie moresche, sagittarj
tartari, e questi erano due staffieri di Prospero Colonna vestiti
di colori vivacissimi cogli archi ed i turcassi d'argento.
V'erano negri venuti dall'alto Egitto armati di lunghi dardi;
e le barbare fisonomie di questa gente contrastando co' visi
europei, formavano un quadro pieno di vaghezza e di varietà.</p>

<p>La mossa di Consalvo fu salutata dallo sparo di tutte le
artiglierie che guernivano le torri e gli spaldi del castello,
e dalle campane sonando a distesa. Fra tanto frastuono spiccava
di tempo in tempo lo squillo delle trombe ed il suono
degli strumenti, producendo un'armonia, se non perfettamente
d'accordo, almeno tale da esprimere l'allegrezza marziale
che animava l'esercito.</p>

<p>In questa giunse l'avviso al gran Capitano che il duca di
Nemours co' suoi baroni era già entrato in Barletta; onde
fermatosi mandò alcuni de' suoi ad incontrarli, e pochi momenti<span class="pagenum"><a name="Page_119" id="Page_119">[Pg 119]</a></span>
dopo i Francesi comparvero al lato opposto della
piazza.</p>

<p>Il duca vedendo Consalvo smontato, e che veniva ad incontrarlo,
scavalcò, e dopo essersi ambedue stesa la mano
con gentile accoglienza, il Francese disse cortesemente che
stimerebbe gran villania se, invitato ad una festa, venisse
a disturbarla, come sarebbe accaduto se per cagion sua si
ritardasse d'un momento al padre di riabbracciar la figlia.
Conoscendo che s'andava ad incontrarla, pregava gli fosse
concesso venire con essoloro, non dubitando che se la guerra
li rendeva nemici, non volesse il Capitano spagnuolo tenerlo
pel primo di quanti pregiavano in lui il valore, l'ingegno e
l'altre sublimi sue doti. Non si poteva non esser cortese a
tali parole. Risaliti i due capi a cavallo, s'avviarono i primi,
ed il seguito tenne loro dietro alla rinfusa, usandosi
scambievolmente que' modi cortesi de' quali i Francesi in
ogni età sono stati sempre i maestri.</p>

<p>A poco più d'un miglio fuor della porta il corteggio si fermò,
vedendo comparire da lontano la schiera che scortava
la lettiga di Donna Elvira.</p>

<p>Veniva in compagnia di Vittoria Colonna figlia di Fabrizio,
la quale divenne poi moglie del marchese di Pescara, e
si rese cotanto chiara per fortezza, per virtù e per ingegno.
Scavalcato Consalvo, corse ad abbracciare la figlia, che era
scesa dalla lettiga, e se la tenne stretta chiamandola più
volte <i>Hija de mi alma</i><a name="FNanchor_8_8" id="FNanchor_8_8"></a><a href="#Footnote_8_8" class="fnanchor">[8]</a>, e colmandola di carezze che contrastavano
mirabilmente colla matura gravità d'un tanto
uomo.</p>

<p>Ettore ed Inigo erano stati scelti da lui a servir di scudieri
alla figlia, onde vennero avanti conducendo una chinea per
farla salire in sella. Il giovane italiano piegò un ginocchio
a terra, e la donzella, posando leggermente sull'altro la
punta del piede, si pose a cavallo con tanta grazia che più
non si poteva vedere. La fronte pallida di Fieramosca si
tinse d'un legger vermiglio, quando nel rizzarsi gli furono
rese grazie da Donna Elvira con un tal sorriso, e con un
volger d'occhi, che mostravano quanto avesse cara la scelta<span class="pagenum"><a name="Page_120" id="Page_120">[Pg 120]</a></span>
di un così bel giovane a suo scudiere.</p>

<p>L'indole di costei (forse n'era cagione la soverchia tenerezza
del padre) non avea per avventura la maturità di senno
che si potrebbe pur trovare in una giovane di vent'anni. Il
cuor caldo e la vivace fantasia non erano in lei sempre temperate
da quel giudicar retto, tanto difficile a trovarsi in
ambo i sessi, e che pure, dopo la virtù, è il più prezioso
giojello dell'anima.</p>

<p>La sua amica Vittoria Colonna univa a questa dote l'acutezza
ed il brio d'un prontissimo ingegno. Quantunque ambedue
si dovessero dir belle egualmente, non si sarebber
però potute trovar due bellezze d'un carattere più dissimile.
Gli occhi sfavillanti di Donna Elvira, il suo frequente sorriso,
forse cagionato in parte da un intimo senso che l'avvertiva
d'esser così più bella, piacevano sulle prime; ma le
forme grandiose e veramente romane della figlia di Fabrizio,
il suo bel volto, simile a quello immaginato dagli scultori
greci per figurare le Muse, un certo raggio divino che le balenava
fra ciglio e ciglio s'insinuavano ben altrimenti nel
cuore, generandovi un affetto ed una maraviglia che si
cancellavano difficilmente. Un occhio sagace avrebbe forse
creduto scorgere in lei una tinta d'orgoglio. Se v'era, la sua
virtù seppe dipoi vincerlo e volgerlo al bene.</p>
</div>

<hr class="chap" />

<div class="chapter">

<h2><a name="CAPITOLO_DECIMOSECONDO" id="CAPITOLO_DECIMOSECONDO">CAPITOLO DECIMOSECONDO.<br />&mdash;</a></h2>

<p class="pn">Ritornata la comitiva in Barletta scavalcò alla rocca. I
nuovi ospiti vennero allogati nelle migliori stanze; e, scioltosi
il corteggio, ognuno si preparò alle cacce ed alle giostre
che dovevano aver luogo nella giornata.</p>

<p>Sulla piazza era stato eretto uno steccato con gradinate e
palchi di legname all'intorno, ornati quanto più s'era potuto,
ed in certi rimessini appropriati a tal uso si guardavano<span class="pagenum"><a name="Page_121" id="Page_121">[Pg 121]</a></span>
da più giorni tori, giovenchi e bufali selvaggi destinati
allo spettacolo allora tanto gradito agli Italiani, ed al quale
non isdegnavano prender parte i primi fra i signori. In questo
luogo medesimo, che era sterrato e ben adatto, doveva
seguire la giostra; onde già era pieno di popolo in ogni
parte, ed i tetti, le finestre, tutti i luoghi elevati si vedevano
guerniti di spettatori. I sergenti ed i donzelli con farsetti a
diversi colori, spazzata ed innaffiata la piazza, aspettarono
l'arrivo di Consalvo.</p>

<p>Egli giunse ben tosto con tutti i suoi, avendo alla destra
il duca di Nemours, ed alla sinistra Donna Elvira. Fatto il
giro dello steccato, smontò ad un palco più grande e meglio
addobbato, ch'era in uno dei lati, e fra gli evviva e le grida
che il popolo dona facilmente allo sfoggio delle vesti, all'oro,
ed all'altre gale, sederono tutti, e fu dato il segno di lasciare
il primo toro.</p>

<p>Il bisbiglio delle turbe, e le contese che in casi simili nascono
fra gli spettatori dalla gara d'occupare i migliori posti
cessarono all'aprirsi del rimessino. Si lanciò nell'arena un
gran toro, tutto nero il capo e le parti anteriori, colla groppa
d'un bigio scuro: snodando la coda andò buon pezzo qua là
a salti, finchè, veduto che da quel luogo non era uscita, si
fermò aggirando l'occhio sanguigno con sospetto, e spargendo
colle zampe d'avanti l'arena.</p>

<p>In quel mentre i visi e gli occhi di tutti si volsero verso
un angolo della piazza al rumore cagionato dalla rissa di
due uomini, della quale non si conosceva la cagione. Per
farla nota al lettore ci conviene tornare alle donne di Santa
Orsola per un momento.</p>

<p>La sera in cui Fieramosca annunziò loro ch'era stabilito
il combattimento contra i Francesi, Ginevra non fu la sola
che tremasse all'idea del pericolo cui egli si doveva esporre.
Zoraide anch'essa ne rimase atterrita. Una natura altera ed
animosa va spesso unita a cuore di difficile accesso; ma se
alfine pur v'entra amore, quanta rovina! Essa non conobbe
pace, nè riposo, nè sonno da quella sera. Passava i giorni
sempre in un sol pensiero, sempre aggirandosi colla mente
nelle medesime idee senza poter lasciarle, e neppur materialmente<span class="pagenum"><a name="Page_122" id="Page_122">[Pg 122]</a></span>
occuparsi di cosa alcuna di seguito; soltanto, ma
per brevi momenti, sedeva al telajo lavorando ai ricami
del mantello destinato ad Ettore, e, tosto alzandosi passava
le ore o seduta al balcone, e senza che la sua mente v'avesse
parte, veniva svellendo i pampini o le frondi che vi facean
ombra; o talvolta usciva sollecita, come dovendo far cosa
che molto importasse, e poi, quasi dimentica di sè, andava
allentando il passo e si fermava cogli occhi volti al suolo,
sempre cercando esser sola, e fuggendo più di tutto gli
sguardi della sua amica, che ogni momento le pareva dovesse
scoprire ciò che più d'ogni altra cosa bramava tener
segreto.</p>

<p>Ginevra per parte sua non era meno agitata di lei, e forse
i contrasti ch'ella soffriva avevano cagioni anche più potenti
e vaste. L'affetto ch'essa provava pel giovane italiano, prodotto
e nutrito da una intrinsichezza antica, e dagli obblighi
che gli aveva grandissimi, era fatto ora più intenso dal
frangente in cui si trovavano, dall'idea che forse una morte
gloriosa l'avrebbe troncato per sempre, e dal virtuoso rimorso
(giacchè nulla più dei gravi ostacoli suole accender
la mente ed il cuore), che l'ammoniva esser obbligo suo
tentar ogni via per ritornar col marito, ed allontanarsi da
quello che, malgrado la loro scambievole virtù, la teneva
sull'orlo del precipizio. Si ricordava d'aver promesso a Dio
ed alla Santa del monastero di palesare ad Ettore la risoluzione
presa di abbandonarlo: trovava scusa di non averlo
fatto nel riflettere che il giorno in cui doveva annunziargliela
le era venuto dicendo della sfida; ma sentiva pure
dentro di sè che, se questa causa poteva farle perdonare una
dilazione, non dovea però mai toglier l'esecuzione del tutto.</p>

<p>Oltre questi pensieri, che già abbastanza la travagliavano,
le era sorto nella mente un doloroso sospetto sul conto della
sua amica. Le donne hanno un senso intimo, direi quasi un
istinto che le guida ad iscoprire l'amore anche quando più
si cela nel fondo del cuore. Ginevra s'avvide presto che Zoraide
non era più quella di prima. Indovinava anche troppo
la cagione dei suo cambiamento. Le due amiche passarono<span class="pagenum"><a name="Page_123" id="Page_123">[Pg 123]</a></span>
così alcuni giorni, ma non era più fra loro quell'amorevole
e spensierata familiarità di prima.</p>

<p>Intanto nel monastero fra l'ortolano Gennaro, le converse
e gli uomini di munizione della torre, non v'erano altri discorsi
che delle feste si dovean fare in Barletta; e chi v'andava
alle volte per sue faccende, sempre tornava raccontando
ciò che si preparava colà, e che si diceva sulle allegrezze di
quel giorno: tantochè venuta quella benedetta mattina, a
riserva di coloro che assolutamente non potevano, gli altri
se n'andarono sul far del giorno alla città per prender posto;
e l'ortolano che, come tutti gli uomini meridionali, era
pazzo per i divertimenti, messosi indosso i migliori panni,
ed al cappello un bel mazzetto, si disponeva entrare nel
suo battello, che appena spuntava l'alba. Zoraide gli si fece
incontro al sommo della scala che per pochi scalini scendeva
al mare, ed era vestita con più cura che non parevan
domandarlo il luogo e l'ora.</p>

<p>&mdash;Gennaro&mdash;disse&mdash;verrei con te a Barletta.&mdash;Queste
poche parole erano state pronunciate con una certa esitazione
così nuova per Gennaro, avvezzo ad udirla parlar risoluto
e tronco, che rimase un momento guardandola prima
di rispondere che era padrona, ed era troppo onore per lui,
e solo gli doleva non avere spazzato il battello e messo un
panno onde stesse con maggior agio.&mdash;Ma ora torno; fo in
un momento&mdash;disse, e voleva andare per le cose che gli
occorrevano. Zoraide gli afferrò un braccio, e l'ortolano si
sentì dare tale stretta che la guardò negli occhi; pensava fra
sè: è impazzita, o spiritata costei?</p>

<p>La donzella aveva lasciata Ginevra ancora in letto, e non
voleva entrare in ispiegazioni circa questa sua gita, che non
poteva a meno di non parere strana, essendo la prima volta
che usciva del monastero. Le sembrava, ogni momento
che si tardasse a partire, veder comparire la sua amica.</p>

<p>Perciò con poche parole, e con voce di comando più che
di preghiera, affrettò l'ortolano a scendere, e fu da lui condotta
alla città. Costui mentre remigava non ristette mai dal
cicalare, dicendole che l'avrebbe menata per tutto, che era
amico del cameriere di Consalvo, e che nessuno meglio di<span class="pagenum"><a name="Page_124" id="Page_124">[Pg 124]</a></span>
lui avrebbe potuto trovarle luogo per goder delle feste. Giunsero
sulla piazza al Castello, quando Consalvo e tutti i suoi
coi baroni francesi si avviavano ad incontrar Donna Elvira;
e le preghiere di Zoraide che non la lasciasse sola, non valsero
a trattenere Gennaro dal seguir la cavalcata fra la polvere
e gli urti della folla. Soltanto la condusse all'osteria di
Veleno dicendole non dubitasse che tosto sarebbe tornato.</p>

<p>Trattenuto più che non pensava, osservò la sua promessa
un po' tardi; e quando volle venir con lei alla piazza per
prender posto nei palchi, trovò tutto pieno di spettatori, e
con un'occhiata s'accorse che non v'era speranza di situar
sè e la sua compagna. Ora colle preghiere, ora coi gomiti
aprendosi la strada fra il popolo che era affollato anche dietro
i palchi, giunse pure a cacciarsi sotto uno di questi presso
l'apertura per la quale entravano nell'arena i combattenti;
ma da un tal luogo non vedeva altro che sopra il suo capo
le gambe spenzolate degli spettatori, e si disperava d'essere
stato guida sì poco accorta. Per sua fortuna, nel momento
che il toro fu lasciato, uscì dell'arena Fanfulla da Lodi;
preposto a dirigere quei giuochi, il quale, vista Zoraide che
stava molto malcontenta guardandosi intorno, venne ravvisando
l'ortolano e questi gli si raccomandava dicendo:</p>

<p>&mdash;Eccellenza! Illustrissima! guardate questa povera signora
che si muor di voglia di veder la giostra e siam giunti
tardi...&mdash;</p>

<p>Zoraide accorgendosi che il giovine cui si dirigeva questa
preghiera mostrava in certe sue occhiate fulminanti più
che buona volontà di trovarle posto, punzecchiava Gennaro
che stesse cheto; ma era tardi: Fanfulla venne a lei, e, presala
per la mano, la trasse fuori al largo dietro il palco, e
con un bastoncello fece far piazza al popolaccio; poi, alzati
gli occhi guardava dove potesse allogarla.</p>

<p>Sul più alto gradino, nel miglior luogo, seduto molto a
suo bell'agio, colle ginocchia aperte e le braccia intrecciate
sul petto si trovava per i suoi peccati il Conestabile della
torre di Santa Orsola, Martino Schvarzenbach. Fanfulla non
avrebbe dato quest'incontro ed in questi termini per mille
ducati. Col suo bastoncello poteva giugnere al tallone del<span class="pagenum"><a name="Page_125" id="Page_125">[Pg 125]</a></span>
Tedesco, alto da terra un uomo e mezzo circa: lo percosse
leggermente; e colui si voltò in giù guardando chi lo voleva.
Fanfulla senza scomporsi alzò la mano all'altezza della fronte,
e movendo le dita dall'alto al basso con una leggera
scossa di capo laterale unita ad un cenno dato coll'occhio e
colla bocca, gli fece intendere come gli occorresse il suo posto
per la donna che conduceva; e l'espressione del suo viso
avrebbe fatto saltar la stizza ad un morto. Martino, che
essendo in alto si teneva sicuro, memore forse in quel momento
del barile guastatogli, fece colle spalle quell'atto d'impazienza
che significa, levamiti d'attorno; e si rimise come
era prima.</p>

<p>&mdash;Tedesco! Tedesco!&mdash;disse allora Fanfulla scuotendo
il capo ed alzata la voce:&mdash;ti farai dare un carico di legnate;
e in ogni modo la giostra per oggi fa' conto d'averla
veduta!&mdash;</p>

<p>E Martino non si moveva, solo a mezza voce brontolava;
chè il suo avversarjo, benchè lontano, pure lo teneva in sospetto.</p>

<p>Prima fatto che detto saltò Fanfulla su una trave ch'era
in traverso, prese di sotto il Conestabile per le gambe, il
quale colto all'improvviso non potè ajutarsi, lo fe' sdrucciolar
giù di dove era seduto, e lo tirò a sè credendo batterlo
in terra; ma il povero Martino era rimasto incastrato in
mezzo di due assacce, fra le quali il suo ventre non potea
farsi strada, e gridava: Misericordia! ajuto! L'altro seguitava
a dar tratti, tirate e scosse, e finchè quel pover uomo
non fu a terra tutto pesto e pieno di graffiature, non fu contento.
Ciò fatto, e dicendogli con pace:&mdash;Me ne dispiace
al cuore, ma non te lo dicevo io che la giostra l'avevi veduta?&mdash;fece
con diligenza salir Zoraide e Gennaro, e si
cacciò tra la folla ridendo delle mille villanie gli mandava
dietro colui, che s'andava racconciando e tastandosi se aveva
nulla di rotto, raccoglieva il cappello, la spada, i guanti,
durando fatica a rimettersi di quella sconfitta.</p>

<p>Zoraide intanto, che dal luogo procurato dalla vittoria di
Fanfulla scorgeva ottimamente tutto l'anfiteatro, volse l'occhio
in giro e lo fermò sul balcone in faccia, ove scorse Ettore<span class="pagenum"><a name="Page_126" id="Page_126">[Pg 126]</a></span>
che, seduto accanto a Donna Elvira fra i primi baroni,
l'intratteneva e procurava colla sua cortesia di mostrarsi
degno d'esserle destinato cavaliere in quel giorno. La giovane
spagnuola di cuor caldo e di mente fervida, ed in parte
anche leggiera, voleva forse attribuire a quelle attenzioni
una causa che in lei lusingava del pari l'amor proprio ed il
cuore. Il loro dialogo aveva spettatrici due donne, che a
distanze diverse, e con sentimenti dissimili, pure non ne
perdevano un cenno. L'una era Zoraide che, troppo lontana
per poter udire i loro ragionamenti, vi prendeva però premura
tale, e tanto attentamente seguiva ogni lor moto da
doversi accorger che la figlia di Consalvo sapeva apprezzare
quanto valesse il prode italiano, e non lo guardava colla
sola benevolenza della cortesia; non si sentiva di dar giudizio
quali fossero i pensieri di Fieramosca, ma un cuore
nei termini ove si trovava il suo suol tremare d'un'ombra.
L'altra era Vittoria Colonna, che per esperienza aveva conosciuto
non saper la giovane Elvira abbastanza guardarsi
contra gli assalti d'un bel viso e di dolci parole. Sentiva per
lei affetto vero e profondo, ed appariva dalla fronte severa
e dallo sguardo penetrante della figlia di Fabrizio che vedeva
mal volentieri stringersi tanto que' ragionamenti, e ne
temeva le conseguenze.</p>

<p>Quel primo toro entrato nell'arena era stato sul principio
abbandonato alla moltitudine; molti erano venuti a combatterlo
con varia fortuna, ma senza poterne ottener vittoria.
Da un palco laterale ove coi baroni francesi eran molti Spagnuoli
ed Italiani scese finalmente Diego Garcia, che era da
que' forestieri stato pregato desse saggio di sua destrezza in
questo genere di combattimento. L'abilità del <i>matador</i> (ossia
uccisore del toro) consiste oggi in Ispagna nel saper cacciargli
la spada nella giuntura delle vertebre del collo, mentre
abbassa il capo per levar sulle corna il suo avversarjo:
in que' tempi, ove il maneggio d'armi pesanti cresceva alle
braccia la forza, si soleva tener per miglior colpo lo staccar
netto con un fendente il capo del toro; ed a chi accoppiava
molta forza a molta destrezza sovente riusciva.</p>

<p>Paredes entrato nell'arena col suo buon spadone a due<span class="pagenum"><a name="Page_127" id="Page_127">[Pg 127]</a></span>
mani che teneva sulla spalla sinistra, vestito in giustacore
di bufalo e colla testa scoperta, vide che il toro era già stato
ferito e perdeva sangue. Accennò ai donzelli, e disse volerne
uno fresco; perciò fu tirato il laccio a quello già combattuto
e condotto fuori, ed aperto il rimessino n'uscì un
altro maggiore, d'aspetto feroce, che dallo scuro venendo
al sole, aizzato ed infierito cominciò a scorrere a slanci l'arena
come è costume di questi animali, finchè, visto il suo
antagonista, gli si fermò rimpetto, abbassando il capo, mugghiando,
con un palmo di lingua fuor della bocca; quasi
volesse prender campo, s'arretrava, gettandosi l'arena coi
piè dinanzi sulla groppa e sul collo. La forza di Garcia era
somma; sarebbe stato però fidarvisi troppo volerla metter
con un toro che aveva la fronte armata di grandissime corna,
ed un collo largo e nerboruto da non temer paragone;
lo Spagnuolo vide che bisognava operar con cautela. Alzò a
due mani lo spadone sulla spalla manca, col piè dritto battè
due o tre volte il suolo, gridandogli <i>ah! ah!</i> Il toro abbasate
le corna si getta sul suo nemico; questi ne era quasi giunto,
allorchè lanciatosi da una parte gli cala sul collo la spada
con tanta forza e fortuna, che il capo cade sull'arena, ed
il corpo fa ancora uno o due passi prima di stramazzare.</p>

<p>Uno scoppio generale di grida fe' plauso a Diego Garcia,
che tornò a sedersi fra' suoi. I cavalieri francesi non avvezzi
a questo genere di spettacolo, vedendo con quanta facilità
lo Spagnuolo avesse tagliato quel collo, pensarono fosse cosa
molto agevole. E come erano uomini sul fiore dell'età e
della forza, e venivan loro benissimo maneggiate l'arme,
dicevano: Anche noi faremmo lo stesso. E quello che lo disse
più degli altri fu La Motta, il quale, come vedemmo, prigione
di Garcia se n'era riscattato: superbo per natura, aveva
sempre con lui il dente avvelenato; non che ne fosse
stato trattato male, ma perchè gli pareva troppo strano l'aver
avuta la peggio, ed il vedersi davanti chi l'avea fatto stare
a segno.</p>

<p>Lodò il colpo di Garcia per non parer invidioso e scortese;
ma con quel viso che i Francesi d'oggi chiamano <i>suffisant</i>,
a definir il quale gl'Italiani mancano forse di vocabolo adattato<span class="pagenum"><a name="Page_128" id="Page_128">[Pg 128]</a></span>
e gli disse, stando ritto e pettoruto, e, come era suo
costume, senza molto voltarsi verso lui:&mdash;Bravo, Don
Diego; ben tagliato, <i>Par Notre Dame</i>; poi volto al suo vicino
Francese disse sorridendo: <i>Grand meschef a été que le taureau
n'eût pas sa cotte de mailles; la rescousse eût été pour lui</i>.</p>

<p>Paredes l'intese, e gli saltò la stizza e disse fra sè: <i>Voto a
Dios que he de saber si ese perro frances tiene los dientes tan
largos como la lengua</i><a name="FNanchor_9_9" id="FNanchor_9_9"></a><a href="#Footnote_9_9" class="fnanchor">[9]</a>. Gli s'avvicinò e gli disse:</p>

<p>&mdash;Quanti bei ducati d'oro vi piacerebbe pagare se a me
bastasse la vista di tagliar a un toro il collo armato di maglia?
e voi non poteste neppur tagliarlo nudo. E anche senza
parlar di ducati, chè non voglio si creda che Diego Garcia
pensi a farsi pagar come un <i>torero</i>, vada solamente l'onore,
e vediamo se saprete imitare il mio colpo come lo sapete
deridere.</p>

<p>A La Motta poco piacque una tale disfida, e si morse la lingua
d'averla provocata; non già per viltà, che era uomo dabbene
ed ardito, ma essendo quella la prima volta che gli accadeva
di combattere una tal bestia, non sapeva troppo in qual
modo governarsi. Pure non si poteva a meno; in presenza
di chi era, conveniva saltar il fosso. Rispose audacemente:</p>

<p>&mdash;Per un cavaliere francese non sarebbe vergogna certo
rifiutar di provarsi con un toro, ma non sarà mai detto che
Gui de La Motta abbia ricusato di far un colpo di spada, sia
qual si voglia la causa. Alla prova. S'alzò borbottando fra
denti con istizza, <i>Chien d'Espagnol, si je pouvais te tenir sur dix
pieds de bon terrain, au lieu de ta bête!</i>... Aveva diligentemente
osservato e benissimo appreso il modo onde a Garcia con
tanta fortuna era venuto fatto il bel colpo; giovane, uomo
d'arme, e Francese, poteva diffidar di sè stesso?</p>

<p>A questa sfida, d'un genere così nuovo, si era alzata con
rumore tutta la gioventù; nel balcone di Consalvo si notò
la mossa ed il bisbiglio, e presto se ne conobbe la cagione,
che in pochi momenti fu sparsa in tutto l'anfiteatro, ed accolta
dalla moltitudine con favore ed allegrezza: è vero
bensì che la nuova passando da bocca in bocca avea sofferto<span class="pagenum"><a name="Page_129" id="Page_129">[Pg 129]</a></span>
strane trasformazioni, tanto più curiose quanto più nascevano
fra individui delle ultime classi del popolo. Il punto
ov'era Zoraide, essendo di tutto l'anfiteatro il più lontano
dal balcone di Consalvo, fu quello ove appunto giunse questa
novella maggiormente sfigurata pei due lati nell'istesso
tempo. I più lontani cercando sempre di sapere dai più vicini,
succedeva un ondeggiare di teste, un volgersi di visi
che lasciava al solo aspetto conoscere i progressi che la
nuova andava facendo per le gradinate fra gli spettatori.
Gennaro da un pezzo era in piedi, allungando il collo ed
aspettando con impazienza il momento di saper qualche
cosa; esso, Zoraide ed i loro vicini avean visto il trambusto
nel palco de' cavalieri e dei capi, poi i primi uscire e spargersi
per l'arena; la festa pareva interrotta: non vedevan
comparire altro toro; e gli uni agli altri si domandavano
che cos'è stato? che cosa è accaduto? sempre senza ottener
risposta: alla fine da un lato v'è chi comincia a dire: Si
vuol combattere la sfida fra Italiani e Francesi, ora in questo
steccato. Oh giusto! dice un altro, non vedi che Fieramosca
è là seduto inchiodato nel palco; ed a veder come
parla con quella giovane, pare che pensi a tutt'altro che a
battaglia. Zoraide l'udì, e diede un sospiro. Si volse un terzo
dall'altra parte: Dicono che il capitano francese ha sfidato
Consalvo, e chi di loro ammazza il toro bandito ch'è
venuto da Quarato, avrà vinta la guerra, e sarà signore del
reame. Intanto molti uomini, che si davan da fare intorno
al rimessino, pareva si preparassero a far uscir fuori un altro
toro. Si vedeva da un canto Diego Garcia col suo spadone
sulla spalla attorniato da molti che mostravan parlargli
tutti insieme e con gran prestezza, come se lo volessero
persuadere di qualche cosa; ma sulla sua fronte animosa
che appariva al di sopra di tutte l'altre si leggeva anche da
lontano l'irremovibil proposito di compiere quanto aveva
promesso, quantunque il rischio fosse grandissimo. Poco
più lungi La Motta aveva intorno i suoi Francesi che lo confortavano
a non vituperarli.</p>

<p>Intanto uno fra gli spettatori che sedevano ai gradi più<span class="pagenum"><a name="Page_130" id="Page_130">[Pg 130]</a></span>
bassi, e si trovava aver finito allora un discorso con Veleno
che gli era accosto, disse volgendosi a Gennaro:&mdash;Dice
quest'uom dabbene che que' signori laggiù voglion fare a
chi vuota un boccal di greco tutto d'un fiato in faccia al
toro.&mdash;Molti risero a questa sciocchezza, ma le risa si quietaron
tosto quando si vide che i sergenti guidati da Fanfulla
faceano sgombrar la piazza, nella quale rimase solo ed
immobile, e sempre col suo gran spadone in ispalla, il gigante
spagnuolo.</p>

<p>Per questo secondo assalto, conoscendo quanto fosse difficile
uscirne ad onore, e che malgrado l'erculee sue forze,
tagliar un collo di toro rivestito di maglia di ferro era
un'impresa almeno molto temeraria, s'era provvisto d'un altro
spadone più grave assai del primo, e che usava soltanto
quando doveva assaltare o difender trincee: era corso a casa,
e fattogli rifare il filo piuttosto tondo, s'era ristorato in
fretta, divorando ciò che gli era venuto alle mani, e bevendovi
su un buon fiasco di vin di Spagna. Per questi apparecchi
aveva avuto tempo di avanzo; chè non ce ne volle
poco, nè pochi sforzi per fasciare il collo d'un toro con un
giaco di maglia, che, aperto davanti, ed infilzate le maniche
alle corna, rimase adattato e fermato sotto il collo, cadendogli
sulla fronte il collarino. Chi ha visto ai nostri tempi
cacce di questi animali sa che si può, qualora sieno ristretti
in luogo oscuro, per virtù di buoni canapi che si gettano
loro alle corna, tenerli fermi, e farne ciò che si vuole.</p>

<p>Al suono delle trombe e di tutti gli stromenti si fece avanti
un re d'armi vestito d'una casacca gialla e rossa, nella quale
sul petto e sulla schiena si vedeva l'arme di Spagna: accennando
col suo bastone fece far silenzio e disse ad alta
voce:</p>

<p>&mdash;Per parte del re cattolico, Ferdinando re di Castiglia,
Leone, del regno di Granata, Indie occidentali, ec. ec. Don
Gonzalo Hernandez, de Cordova marchese d'Almenares,
commendatore, cavaliere dell'ordine di San Jago, capitano,
governatore per S. M. cattolica del regno di qua del Faro,
proibisce a tutti qui presenti, sotto pena di due tratti di fune,
ed anche maggiore a suo beneplacito, di turbare con<span class="pagenum"><a name="Page_131" id="Page_131">[Pg 131]</a></span>
voci, gridi, cenni ed in alcun altro modo il combattimento
che sta per farsi con tra il toro armato, dall'illustrissimo e
magnifico cavaliere Don Diego Manrique de Lara conte di
Paredes.&mdash;</p>

<p>Tutte le trombe risposero; e gli spettatori di ogni classe,
quali per cortesia conoscendo che da un passo più o meno
fatto fare al toro poteva dipendere la vita dell'intrepido Spagnuolo,
quali per timor della corda, tutti rimasero immobili
ed in così alto silenzio che, all'aprirsi del rimessino, il cigolar
del chiavistello fu il solo strepito che s'udisse in mezzo
a tanta turba da un capo all'altro dell'anfiteatro. Uscì il
toro, ma non colla furia degli altri; era di minor mole, corto,
traverso, e tutto nero; ma più selvaggio d'assai: si fermò
anch'esso a dieci passi da Don Garcia, e cominciò a
guardarlo, sferzarsi colla coda, e gettar in aria l'arena. Il suo
avversarjo colla spada in alto era tutto occhi, e ben sapeva
che un primo colpo fallito poteva riuscirgli fatale. Si mosse
alfin la bestia, adagio i primi passi, poi ad un tratto, dando
un muglio, si gettò col capo basso addosso a Garcia. Egli
credendosi spiccarle il capo come all'altra, si lancia da un
lato e cala il colpo con grandissima forza; ma sia che la
spada non cadesse a filo, o che il toro facesse un contrattempo,
rimbalzò sulla maglia di ferro, ed il toro gli si rivoltò
addosso con tanta furia che, per tenerselo discosto, lo
Spagnuolo ebbe appena tempo d'appuntargli la spada alla
fronte ov'era difesa dal collarino di maglia. Qui si mostrò
tutta la forza di Paredes. Piantato colle gambe aperte una
innanzi l'altra, lo spadone tenuto a due mani col pomo al
petto e la punta fissa nella fronte del toro, fu potente d'arrestarlo;
la lama grossa e forte resse alla prova; ed era tale
lo sforzo di Diego Garcia che si vedevano i suoi muscoli,
nelle gambe e nelle cosce specialmente, gonfiarsi e tremar
non meno che le vene del collo e della fronte; la tinta del
suo viso divenne rossa, poi quasi pavonazza; e si morse talmente
il labbro inferiore che si tinse il mento di sangue.</p>

<p>Il toro vedendo che gli si chiudeva quella strada all'assalto,
s'arretrò, e, preso del campo, gli si lanciò di nuovo addosso
con maggior furia. Garcia si sentiva saltar la febbre<span class="pagenum"><a name="Page_132" id="Page_132">[Pg 132]</a></span>
per vergogna d'aver fallato; in un momento in cui volse
rocchio ai palchi vide, come un baleno, il volto di La Motta
composto ad un riso di scherno; e questa vista gli mise addosso
un furore tanto smisurato, e tanto gli crebbe le forze,
che, alzata la spada quanto potè, la rovesciò sul collo del
toro con tal rovina che l'avrebbe tagliato se fosse stato di
bronzo. Il colpo in quel disordine non cadde dritto. Tagliò
prima un corno netto come un giunco, poi il giaco e le vertebre,
e si fermò alla pelle della giogaja, per la quale il capo
rimase ancora attaccato al busto che si rovesciò nella polvere.</p>

<p>A questa incredibil prova s'alzò un grido universale di
lode tanto romoroso ed istantaneo che parve uno scoppio di
tuono. Paredes si lasciò cader lo spadone ai piedi, rimase
ansante per pochi momenti, ed il vermiglio del volto si cangiò
in un pallore che però non fu lungo. Tosto l'attorniarono
i suoi con festa. Chi ammirava lui, chi guardava lo spadone,
chi l'ampia ferita, e la nettezza del taglio, ed intanto
gli stromenti facean sentire suoni di vittoria.</p>

<p>Lo Spagnuolo era uscito d'impegno; toccava ora a La Motta.
Il bel colpo del suo antagonista lo metteva in pensiero; non
poteva sperar d'uguagliarlo; e se anche riusciva (cosa molto
dubbia) a troncare la testa al toro a collo nudo, sempre
avrebbe avuta minor lode, e la sua inesperienza in questo
genere di combattimento gli faceva prevedere che neppure
saprebbe far tanto. In ogni modo conobbe non avrebbe saputo
con onor suo uscir da questo passo, ed il dispetto che
ne provava lo cavò di cervello.</p>

<p>Quando venne lo Spagnuolo a domandargli se volea scender
nell'arena, rispose negativamente con ingiuriose parole,
e soggiunse che i cavalieri francesi a cavallo e colla lancia
in pugno erano i primi del mondo, e come nobili e cavalieri
volevano combattere e vincere cavalieri pari loro in giusta
guerra; e l'arte di uccider tori la lasciavano ai villani ed ai
beccai, onde gli si levasse d'innanzi, nè gli affastidisse più
il cervello. A così bestiali parole rispose Diego Garcia con
altrettante e maggiori; l'uno e l'altro fecero segno di por
mano all'arme: a questa rissa, che succedeva nel palco dei<span class="pagenum"><a name="Page_133" id="Page_133">[Pg 133]</a></span>
cavalieri, si volsero Consalvo, il duca di Nemours e tutti gli
spettatori; e per dirla in breve ne nacque un'altra sfida colla
quale Garcia montato in superbia, con alta e terribil voce
chiamò i Francesi, e s'offerì combatterli a cavallo, e mostrar
loro che gli Spagnuoli anche in questo modo non tanto gli
eguagliavano, ma erano dappiù di loro.</p>

<p>I capitani di Francia e Spagna vedevano con piacere lo
spirito marziale mantenersi ed accrescersi nei loro eserciti
col mezzo di queste gare, che parevano in quei tempi rinnovare
i romanzeschi fatti narrati dai poeti e dai trovatori.
Accordarono quindi licenza anche per questa disfida, ed in
pochi momenti fu stabilito il numero ed il nome de' guerrieri,
e si combattesse dieci contra dieci fra due giorni lungo
il lido sulla strada di Bari. Ma posero per condizione che di
questa lite più non si facesse parola per quel giorno, onde
le feste non ne venissero turbate. I cavalieri delle due parti
furono contenti, ne dieder segno stringendosi la mano, e
tornaron tutti tranquillamente ai loro luoghi.</p>

<p>Mentre succedevano questi trattati, gli uomini che avean
cura della piazza ne toglievano il corpo dell'ultimo toro, e
spargendo rena e segatura sul luogo ove era caduto, ne facevano
sparire ogni traccia di sangue. Fanfulla ch'era loro
guida ebbe da Consalvo l'ordine di ammannire per la giostra;
in pochi minuti fu innalzato in mezzo all'arena un tavolato
a guisa d'un muro, retto da pali fitti in certi buchi
già prima preparati a quest'uso. Si stendeva per la piazza,
quant'era lunga, come l'asse che traversa, due fuochi d'un'elissi;
e poteva in altezza giungere al petto d'un uomo ordinario.
I due estremi non toccavano la circonferenza lasciando
sotto i palchi un'apertura per tre cavalli di fronte. Secondo
questa maniera di giostra volendosi correr la lancia a ferri
spuntati, i due cavalieri si ponevano alle estremità in modo
che lo steccato fosse fra loro, e rimanesse alla destra
d'ognuno: poi urtando il cavallo, correvano, sempre radendolo,
e nel passare si ferivano: un tal modo era meno difficile
e pericoloso, essendo indicata al cavallo la strada, ed al
cavaliere il punto ove troverebbe il suo avversarjo. In fondo
alla piazza dalle due parti furono posate due botti ad un<span class="pagenum"><a name="Page_134" id="Page_134">[Pg 134]</a></span>
solo fondo, piene di rena, nella quale si fissero lance d'ogni
grossezza, che i combattenti toglievano nel passare, quando
avendo rotta la loro senza che nessuno dei due fosse abbattuto,
voltavano dietro i capi dello steccato, e tornavano ad
incontrarsi, ognuno dal lato ov'era nella corsa antecedente
il suo antagonista.</p>

<p>Quando tutto fu all'ordine, venne Fanfulla al piede del
palco, ove sedeva Donna Elvira, e le disse che stava a lei
dare il segno. La figlia di Consalvo gettò nell'arena un suo
fazzoletto: nello stesso tempo fu dato nelle trombe ed entrarono
a cavallo, armati di lucentissimi arnesi, con tante
penne, tanti ricami e tante gale che era una ricchezza a vedere,
i tre Spagnuoli che toglievano a difendere il campo,
offrendo tre colpi di lancia e due d'azza a chiunque si facesse
avanti.</p>

<p>I campioni erano Don Luis de Correa y Xarcio, Don Inigo
Lope de Ayala e Don Ramon Blasco de Azevedo.</p>

<p>Fattosi avanti l'araldo, e proclamati questi nomi, proibì,
come era costume, agli spettatori di parteggiar nè con parole,
nè con fatti. Gli scudi degli Spagnuoli vennero appiccati
sotto il palco di Consalvo co' loro nomi scritti in lettere
d'oro, mentre essi dopo aver fatto il giro della piazza si erano
andati a porre in fondo, vicini ad un gran stendardo ove
si vedevano le torri ed i leoni di Castiglia e le sbarre d'Aragona,
e che, tenuto da un araldo riccamente vestito, s'aggirava
sventolando sul suo capo.</p>

<p>Il premio destinato al vincitore era un elmetto riccamente
guernito, con una vittoria d'argento per cimiero, che in una
mano teneva una palma d'oro, e coll'altra reggeva il pennacchio
dell'elmo; opera di cesello di mano di Raffaello del
Moro, valente artefice fiorentino. Stava innalzato sulla punta
d'una lancia fitta presso l'entrata onde erano venuti i tre baroni
spagnuoli.</p>

<p>Bajardo, lo specchio e l'onore del mestier dell'armi, fu il
primo a comparire in lizza, cavalcando un bel bajo di Normandia
balzano di tre piedi coi crini neri; le belle fattezze
del destriere erano, secondo l'uso del tempo, nascoste da
una grandissima gualdrappa che lo copriva dalle orecchie<span class="pagenum"><a name="Page_135" id="Page_135">[Pg 135]</a></span>
alla coda, tinta di un verde chiaro attraversato da sbarre
vermiglie, coll'impresa del cavaliere ricamata sulla spalla e
sul fianco, e finiva da piede in drappelloni che giungevano
al ginocchio del cavallo. Sulla testa e sulla groppa svolazzavano
mazzi di penne de' medesimi colori; che si vedevano
pur ripetuti alla banderuola della lancia, ed al pennacchio
dell'elmo. La struttura del cavaliere non aveva in sè nulla
di straordinario, ed anzi, per quanto si poteva giudicare
sotto l'arnese, non annunziava il vigore ordinario agli armeggiatori
di quell'epoca. Venne avanti, atteggiando il cavallo
che, leggermente tentato dallo sprone, e rattenuto dal
freno, si raggruppava e procedeva scalpitando, e volgendo or
qua or là il collo e la groppa formata in arco, e colla coda
ondeggiante sferzava e sollevava la rena.</p>

<p>Venne a fermarsi rimpetto a Donna Elvira, e dopo averla
salutata abbassando la lancia, percosse con quella tre colpi
sullo scudo di Inigo. Prendendola poi colla sinistra che già
reggeva e briglia e scudo, pose mano all'azza che gli pendeva
dall'arcione e ne percosse due volte lo scudo a Correa;
e ciò volea dire che chiedeva al primo tre colpi di lancia ed
al secondo due d'azza. Fatta la qual cosa, tornò all'entrata
dell'anfiteatro.</p>

<p>Si trovò Inigo nello stesso tempo al suo luogo dirimpetto,
entrambi colla lancia alla coscia e la punta in aria. Bajardo,
che sin allora aveva tenuta alzata la visiera mostrando
il volto coperto d'estremo pallore, pel quale molto si maravigliava
ognuno che volesse e potesse combatter quel giorno,
se la fece abbassare e chiudere dal suo scudiere, dicendogli
che malgrado la quartana (ed in fatti da quattro mesi
lo travagliava) aveva fiducia di non vituperare quel giorno
l'armi francesi.</p>

<p>Al terzo squillo di tromba parve che un solo spirito animasse
i due guerrieri ed i loro cavalli. Curvarsi sulla lancia,
dar di sprone, partir di carriera colla rapidità del volo, furono
cose simultanee, ed ambi i cavalieri le eseguirono con
pari furia e rovina. Inigo mirò all'elmo dell'avversarjo;
colpo sicuro, ma non facile; poi quando gli fu presso, pensò
che al cospetto di tale adunanza era meglio tentar cosa che<span class="pagenum"><a name="Page_136" id="Page_136">[Pg 136]</a></span>
non potesse andargli fallita, e si contentò di rompergli l'asta
allo scudo. Il cavalier francese, che era l'uomo forse più
destro di quel tempo nel maneggio dell'armi, pose con
tanta sicurezza la mira alla visiera d'Inigo, che se fossero
stati fermi non avrebbe potuto colpirlo meglio. L'elmetto
mandò faville, l'asta si ruppe a due braccia dal calce, e lo
Spagnuolo si torse tanto sul lato sinistro ove pure gli era
uscita la staffa, che quasi accennò cadere. Così l'onore di
questo primo scontro rimase a Bajardo.</p>

<p>Seguitarono i due campioni la corsa per venirsi ad incontrar
dall'altro lato; ed Inigo, gettato con istizza il troncone,
arraffò nel passare un'altra lancia.</p>

<p>Alla seconda prova riuscirono i colpi uguali, ed Inigo in
cuor suo potè forse dubitar che la cortesia del cavalier francese
fosse la cagione che non gli permettesse di adoprar la
sua maestria interamente. Alla terza corsa, questo dubbio
divenne certezza. Inigo ruppe la lancia alla vista del suo nemico,
e questi gli sfiorò appena la guancia col ferro, e si conobbe
che il fallo non era involontario. Sonaron le trombe
e gli evviva, e gli araldi proclamarono uguale il valore dei
combattenti, che andarono uniti sotto il palco di Donna Elvira
a farle riverenza: mentre ella gli accoglieva con parole
di lode, non n'era avaro Consalvo, nè il duca di Nemours,
che diceva ai campioni: <i>Chevaliers, c'est bel et bon</i>.</p>

<p>Inigo era di que' tali che in ogni altra cosa potranno esser
vinti, ma non mai in generosità. Volle perciò far palese la
cortesia usatagli da Bajardo: questi colla modestia che sempre
è compagna alla virtù, negava risolutamente dicendo di
aver fatto il potere. A questa gara di cortesia, disse Consalvo:&mdash;Dalle
vostre parole, cavalieri, può nascer il dubbio
chi di voi oggi abbia meglio corsa la lancia; ciò che però
non è dubbio, si è che non sono al mondo i più nobili, i
generosi di voi.</p>
</div>

<hr class="chap" />

<div class="chapter">

<p><span class="pagenum"><a name="Page_137" id="Page_137">[Pg 137]</a></span></p>

<h2><a name="CAPITOLO_DECIMOTERZO" id="CAPITOLO_DECIMOTERZO">CAPITOLO DECIMOTERZO.<br />&mdash;</a></h2>

<p class="pn">Al suono delle trombe comparve Correa armato d'azza e
d'un piccolo scudo rotondo, per rispondere all'appello di
Bajardo, che scavalcato risalì su un cavallo fresco e si preparò
al combattimento: mossero i due avversarj l'uno contra
l'altro non più lanciando i cavalli a tutta briglia, ma col
contrasto del freno e degli sproni tenendoli a un mezzo galoppo
fin che furono vicini. In questa zuffa la velocità della
carriera non serviva, come nel correre la lancia, ad accrescere
impeto ai colpi. La loro virtù nasceva più assai dal vigor
del braccio, ed in gran parte dal saper governare in
modo il cavallo che impennandosi facesse a tempo una volata
ricadendo sulle zampe d'avanti; il momento della ricaduta
era scelto dal cavaliere per calare il colpo, col quale si
cercava per solito di ferire sull'elmo il nemico, e quando ciò
veniva fatto a tempo, era tale la percossa, che difficilmente
vi si reggeva. Al primo incontro, i due cavalli benissimo avvezzi
ed ammaestrati, s'alzarono e ricaddero insieme, onde
i guerrieri coperti dagli scudi non poteron colpirsi e passaron
oltre. Al secondo, succedette lo stesso. Conosciuto
Bajardo il fare dell'avversarjo, mosse la terza volta con maggior
furia, e Correa dovè far lo stesso; ma quando si trovaron
quasi a fronte, il Francese fermò a un tratto sulle groppe
il cavallo nel punto che il suo nemico non aspettando tal
cosa avea levato in aria il suo credendo vibrare il colpo, ma
ricadde senza averlo potuto. Bajardo colse con incredibil
prestezza il momento, alzò l'azza a due mani, diede di sprone,
e ritto sulle staffe calò sull'elmo di Correa un grandissimo
fendente che lo piegò sul collo al cavallo, e quando gli
spettatori aspettavano che si rizzasse, invece venne a terra
stordito e dai suoi scudieri fu portato fuor dell'arena. Bajardo
uscì anch'esso salutando il balcone di Donna Elvira fra gli
evviva di tutto l'anfiteatro ed i suoni che celebravano la sua<span class="pagenumr"><a name="Page_138" id="Page_138">[Pg 138]</a></span>
vittoria. Dovette però tornar tosto indietro e combattere
Azevedo, che, fattosi avanti, s'offeriva fornire la sfida in
luogo del suo compagno. La zuffa durò più a lungo e con
varia fortuna: pure fu giudicato averne la meglio il cavaliere
francese.</p>

<p>Presso all'entrata, fuori dell'anfiteatro erasi accomodato
un luogo chiuso da uno steccato ove potessero i cavalieri
che volevan combattere, tenervi i cavalli, i famigli ed armarsi.
Consalvo avea provveduto che vi trovassero quanto
era loro mestieri. V'eran più tavole per deporvi le armi, un
fabbro con una fucinetta portatile, se mai si fosse dovuto
racconciare qualche parte d'arnese, e finalmente una credenza
fornita di vivande e di vini. A Brancaleone era dato il
carico di badare che nulla mancasse, e fossero prestati
que' servigi che occorrevano.</p>

<p>Mentre egli attendeva a questa bisogna, Grajano d'Asti da
lui conosciuto, per averlo visto quando con Fieramosca
portò il cartello al campo francese, giunse con due scudieri
che recavan l'arme, e conducevano il suo caval da battaglia.
Brancaleone che, secondo l'usanza sua, avea sino a quel
punto parlato pochissimo, si fece incontro a Grajano, e l'accolse
con più parole e meglio che non soleva; e chi l'avesse
avuto in pratica, vedendo i suoi modi in quest'occasione,
avrebbe conosciuto che qualche occulto fine lo moveva a
cercar d'affiatarsi con costui; in fatti aveva un fine, e d'importanza,
come si vedrà a suo luogo.</p>

<p>Dopo le prime accoglienze e proferte di servigi, e dopo
averlo accomodato di quanto poteva occorrergli, si trattenne
a parlar seco mentre i suoi scudieri l'ajutavano spogliar
i ricchi panni ond'era vestito per indossar farsetto e calzoni
di pelle stretti alla carne, sui quali poi si adattava l'arnese.</p>

<p>Quello di Grajano era una bella armatura a striscie dorate
sull'acciajo brunito, ed era disposto su una tavola a pezzi.
L'osservava Brancaleone parte per parte con grande studio,
e, preso in mano il petto per ajutare affibbiarlo addosso
al cavaliere, osservò che era fatto di due lame d'acciaio, e
lo giudicò impenetrabile: la panziera era doppia e d'ugual
fortezza; tolse in mano i bracciali, i cosciali e gli schinieri,<span class="pagenum"><a name="Page_139" id="Page_139">[Pg 139]</a></span>
e come pratico conobbe che potevano resistere ad ogni prova.
Mentre faceva questa rivista, un osservatore sagace
avrebbe scorto sulla sua fronte un tal che di strano, e
nella bocca un certo ghigno; ma non v'era chi badasse a
lui in quel momento. Infine restava a porre la barbuta soltanto,
e Brancaleone, avendola presa e guardata, s'accorse
che non corrispondeva in bontà al rimanente; domandò a
Grajano se usava forse portar sotto una cuffia o cervelliera
di ferro, e venendogli risposto di no, l'interrogava perchè,
servendosi d'armi cotanto salde pel resto del corpo, non cercasse
con precauzioni eguali di difendere il capo.</p>

<p>&mdash;Perchè&mdash;rispose Grajano&mdash;all'assalto di un castelluccio
che valeva tre quattrini (e quel pazzo del duca di Montpensier
s'era incocciato che si prendesse) mentre avevo appoggiato
una scala per salire, un di quei villani abruzzesi
che lo difendevano mi lasciò cader sul capo un sasso, che
venuto giù per punta ammaccò l'elmo e mi fece un buco nel
capo che si chiuderà, credo, interamente, quando vi getteranno
su una palata di terra, e vedi qua!&mdash;</p>

<p>In così dire gli prese la mano e portandosela sul capo gli
facea tastare col dito una tacca in mezzo al cranio, per la
quale si conosceva che non avrebbe retto una barbuta più
grave di quella.</p>

<p>&mdash;Per questa ferita, impiccato sia chi me la diede, ho perduto
di bei ducati; chè dovetti lasciar re Carlo, e restarmene
per più mesi a Roma a farmi curare. È vero&mdash;soggiungeva
ridendo&mdash;che in quell'occasione mi levai l'impaccio
d'una certa moglie.... onde ci fu un po' di male e un
po' di bene. Poi m'acconciai per aver soldo con quello sciaurato
del Valenza; finchè, come Dio volle, mi son tornato coi
Francesi; e con loro almeno sulla condotta non ci piove e
non ci nevica, e ad ogni fin di mese snocciolano fiorini, come
il banco Martelli di Firenze.</p>

<p>&mdash;Ma quest'elmetto&mdash;soggiungeva Brancaleone&mdash;come reggerebbe
ad un buon fendente?</p>

<p>&mdash;Oh!&mdash;rispose l'altro&mdash;di questo non ho un pensiero.
Prima è acciaio di Damasco e di una tempra che non v'è al
mondo la migliore; e poi ti so dire che quando in battaglia<span class="pagenum"><a name="Page_140" id="Page_140">[Pg 140]</a></span>
mi accorgo che mi si vuoi cacciar le mosche dal capo, m'ajuto
collo scudo in modo che è bravo chi m'arriva: vedi (e gli
mostrava lo scudo e la correggia colla quale s'attaccava al
collo), vedi come la tengo, lunga per avere spedito il braccio.&mdash;</p>

<p>Brancaleone non disse altro, guardò di nuovo ben bene
la barbuta volgendola da tutti i lati, e facendola sonare colle
nocche delle dita con un certo fare tutto suo; poscia apertala,
l'adattò egli stesso al cavaliere.</p>

<p>In questo frattempo erasi combattuto fra i tre Spagnuoli
e Bajardo nel modo che si è narrato. Questi, vinto ch'egli
ebbe, venne ove Grajano appunto avea finito d'armarsi, e
stava per montar a cavallo. Il cavaliere astigiano disse al vincitore
qualche cortese parola, e vedendo che Brancaleone
non badava loro, gli domandò quanto valessero gli avversarj.</p>

<p>Bajardo toltisi i guanti di ferro e l'elmetto li deponea sulla
tavola asciugandosi il sudore, e diceva:</p>

<p>&mdash;Don Inigo de Ayala, <i>bonne lance, foy de chevalier</i>.&mdash;</p>

<p>Ed anche agli altri accordava quelle lodi che credeva meritassero;
diede al guerriero che usciva a combattere alcuni
avvisi sul modo di governarsi, che non andaron perduti.</p>

<p>Entrò nell'arena Grajano bene a cavallo su un gran destriere
morello coperto d'una gualdrappa color d'arancio,
ed un araldo gridò ad alta voce il suo nome; dopo di che, il
cavaliere andò sotto il palco di Consalvo, e percosse colla
lancia tre volte gli scudi d'Azevedo e d'Inigo: un fremito
interno ed involontario scosse ogni fibra di Fieramosca
quando udì pronunziare quel nome. Si rinnovò il rimorso
d'aver taciuto a Ginevra ch'egli era vivo; e come l'uomo è
tanto più atto a far buoni propositi quanto più nè scorge remota
l'esecuzione, stabilì di nuovo di svelarle tutto alla prima
occasione.</p>

<p>Intanto si cominciò a combattere: ed il guerriero piemontese,
che per robustezza e maestria nell'armeggiare era contato
fra' primi, ottenne deciso vantaggio sopra Azevedo, benchè
non riuscisse a scavalcarlo: ed anche con Inigo si portò
in maniera che il giudizio d'ognuno rimase in favor suo.<span class="pagenum"><a name="Page_141" id="Page_141">[Pg 141]</a></span>
Dopo di lui si provarono molti Francesi, il signor De la Palisse,
Chandenier, Obignì, e La Motta che, stizzito pel contrasto
avuto con Diego Garcia circa il combattere il toro,
quel giorno fece maraviglie.</p>

<p>Per dire il vero i tre Spagnuoli, che avean preso a difender
il campo, ebber la peggio, e dovettero accorgersi che
porsi tre soli di loro contra le migliori spade dell'esercito
francese era un'impresa troppo maggiore delle lor forze. Rimanevano
però ancora in sella Inigo ed Azevedo; e Grajano,
che già gli aveva combattuti una volta, si mosse di nuovo
contro di loro. La stanchezza ch'essi provavano del tanto
combattere gli giovò forse in parte; comunque sia, a lui toccò
la fortuna di finir la guerra abbattendoli l'uno dopo l'altro,
e fu dichiarato vincitore della giostra. Ricevè dalle mani
di Donna Elvira il ricco elmetto, premio della vittoria, al
suono degli stromenti, e fra gli applausi universali. Finita
in tal modo la festa, s'alzò Consalvo, e colla figlia, il capitano
di Francia e tutta la baronia ritornava alla rocca, ove
avvicinandosi l'ora del convito si stava allestendo la mensa.
La piazza e l'anfiteatro furon presto vuoti di spettatori, che
tutti, forestieri e terrazzani, andarono quali alle lor case,
quali alle osterie, ed a quella in specie di Veleno, che era
delle avvantaggiate, riposarsi e pranzare, trattenendosi delle
varie fortune di quella giostra.</p>

<p>Ginevra, la mattina di questo giorno in cui la fortuna le
preparava acerbissimi colpi, si svegliò un'ora più tardi che
non soleva. Travagliata sempre con maggior forza da' suoi
pensieri presso all'alba soltanto avea potuto prender sonno:
sonno agitato da cento fantastiche immagini. Ora le si rappresentava
Fieramosca ferito, coll'occhio moribondo, in atto
di raccomandarsele; ora le pareva mirarlo vittorioso, cinto
di gloria, fra baroni, e che, torcendo lo sguardo con disprezzo
da lei, lo volgesse ad altra donna porgendole la destra. E
pur dormendo diceva per racquetarsi: Felice me che ciò non
sia altro che un sogno! ma pure tremava parendole persine
di udire i suoni di festa che celebravano le nozze d'Ettore,
le campane, lo sparo delle artiglierie; ed alfine il loro fragore
le percosse talmente l'orecchio che si riscosse a un<span class="pagenum"><a name="Page_142" id="Page_142">[Pg 142]</a></span>
tratto, aprì gli occhi e volgendoli al balcone dal quale
si scorgeva Barletta, s'accorse che se tutto il rimanente era
stato sogno, non lo era però il fragore che l'era venuto all'orecchio.
Si pose seduta sul letto, e cavando di sotto le
coltri un piede piccoletto, rotondo e bianco come il latte, lo
nascose in una pianelletta vermiglia, mentre s'infilava sulla
camicia una veste azzurra, mandandosi dietro le orecchie
colle due mani i lunghi capelli castagni.</p>

<p>Venne a seder sotto i pampini del balcone, mirando cogli
occhi abbagliati dalla luce d'un cielo sereno e limpido il
quadro maestoso che s'offriva a' suoi sguardi.</p>

<p>Il sole levato già da un pajo d'ore illuminava di faccia il
lido, la città e la rocca: fra le torri e gli spaldi rossicci parevano
tratto tratto crearsi in un subito globi di fumo color
di perla, attraversati da rapide lingue di fuoco, ed ai raggi
solari splendevano d'una luce candidissima, rivolgendosi
in mille giri che salivano dileguandosi nell'azzurro del cielo;
dopo alcuni istanti giungeva lo scoppio che ripercosso
dall'onde s'udiva rinascere fra le rupi del lido e si perdeva
a poco a poco in un eco lontano fra l'ultime gole de' monti.
La rocca e la città, velata ora dal fumo, che presto era poi
dissipato dalla brezza marina, si specchiavano nella tinta
cerulea del mare in bonaccia, e talmente piano, che la loro
immagine rovesciata si riproduceva tremola, ma intera, nell'acque.</p>

<p>Il suono delle campane e degli stromenti giugneva or più
forte or più debole secondo il soffiar del vento; e nella
quiete del monastero si potevan persino distinguere a momenti
le grida e gli evviva del popolo che acclamava il Capitano
di Spagna. Ma nè questi segni d'allegrezza, nè il quadro
ridente che aveva sott'occhio, non valevano a sgombrar
dall'animo di Ginevra la mestizia che l'opprimeva. Alla puntura
dei rimorsi un'altra se n'era aggiunta egualmente terribile:
il sospetto d'esser tradita da quello al quale avea
fatto il sacrificio immenso di disobbedire alla voce del dovere
e della coscienza. Era un dubbio che la sua mente respingeva,
ed il cuore abborriva, ma in conclusione il dubbio era
nato; chi ne fece la prova può dire se sia cosa facile il dissiparlo.<span class="pagenum"><a name="Page_143" id="Page_143">[Pg 143]</a></span>
E per verità se ciò che temeva era falso interamente,
varie circostanze potean nondimeno dargli l'apparenza del
vero.</p>

<p>Ettore avea saputo bensì celarle l'incontro di Grajano, ma,
avvezzo com'era ad aprirsele in tutto, non riuscì ad infingersi
tanto che ella non s'avvedesse essere nel di lui cuore
riposto un segreto del quale non voleva metterla a parte.</p>

<p>Dall'altro canto i modi tanto diversi di Zoraide le erano
come una spina che non poteva svellersi dal cuore. E pensava:
Chi m'assicura che Ettore anch'esso non abbia indovinato?
chi m'accerta ch'egli non la curi? E quando da tutti
questi argomenti cercava dedurre una conseguenza, si smarriva
in un laberinto di dubbi senza trovare il filo ad uscirne.</p>

<p>Stanca la mente da tanto travaglio, s'alzò per trovar con
chi parlare e distrarsi, e cercò di Zoraide; in casa non v'era:
scese in giardino, neppure: domandò nel monastero ai pochi
rimasti, e nessuno sapeva ove fosse. Si sentì una stretta
ai cuore, e mille sospetti indefiniti le si affollarono alla
mente; nel far questa ricerca s'era trovata presso la torre
che difende l'entrata dell'isola. La vide abbandonata e nemmeno
un uomo di guardia; tutti, partito il Conestabile, erano
andati uno ad uno a goder delle feste. Passò il ponte, e
camminò un tratto luogo la spiaggia, avendo il mare a destra,
ed a sinistra l'erta del monte rivestita di folti cespugli.
Passeggiava a passo lento, e colla mente troppo ingombra di
pensieri per potersi occupare di ciò che accadeva intorno a
lei. Fu a un tratto sorpresa da una strepito che udì tra le frasche;
e quindi sbigottita, vistone uscir un uomo, il quale
reggendosi a stento, coperto di cenci insanguinati, tutto lacero
dai rovi, coi capelli lunghi, arruffati, che gli ingombravano
il volto, le cadde in ginocchio ai piedi: ella ebbe il
pensiero di fuggire, ma come ardita ed animosa, rimase; e,
guardando quello che tanto stranamente le era comparso
davanti, venne a poco a poco raffigurando il capo-banda
Pietraccio, che, secondo la traccia data da Don Michele, essa
involontariamente con Fieramosca aveva ajutato fuggirsi.
La cosa era appunto accaduta come avea preveduto lo sgherro
del Valentino: Pietraccio, mentre essi tentavano di porgere<span class="pagenum"><a name="Page_144" id="Page_144">[Pg 144]</a></span>
ajuto alla donna, s'era cacciato a correre su per la scala
e poi per la porta, e liberatosi ruotando il pugnale da chi
gl'impediva il passo, benchè ferito ed inseguito da molti,
pure messosi per la macchia come pratico ed agilissimo gli
era venuto fatto salvarsi. Per non cader in mano di quelli
che lo cercavano, gli convenne viver miseramente appiattato
nel più folto del bosco, ed ora, trovandosi per caso vicino
a quella che non poteva temere credendola sua liberatrice,
spinto dallo stento e dalla fame le si raccomandava
ajutandosi co' cenni per farle conoscere la sua miseria che
troppo al suo aspetto si dimostrava. Ginevra sentì ribrezzo
e pietà di questo sciagurato, e gli disse non dubitasse, chè
nel monastero non v'era altri che le monache, e, non essendo
la torre guardata, poteva venir con lei, che l'avrebbe
nascosto in una legnaja sotto la sua casetta, e ristoratolo.
L'assassino, il qual forse trovava la morte men dura d'un
tal vivere, la seguì, e senza esser visto potè giungere al suo
nascondiglio, ove dalla pietosa donna gli fu recato cibo e
bendata la ferita che, quantunque leggera, pure cercava rimedio,
e con un po' di paglia accomodatogli da dormire. Risalì
quindi Ginevra in casa, nel punto che Zoraide e Gennaro
tornavano da Barletta.</p>

<p>Non si potè trattenere dal fare alla giovane un amorevole
rimprovero che fosse partita senza dirle nulla.</p>

<p>&mdash;Zoraide mia! sono stata in pena assai non trovandoti
per tutta risola; perchè non dirmi che andavi?</p>

<p>&mdash;Per non isvegliarti&mdash;rispose Zoraide; e la poca sincerità
di questa risposta le tinse le guance d'un leggiero
vermiglio, che non isfuggì agli occhi di Ginevra; poi seguì:</p>

<p>&mdash;Sono partita per tempo con Gennaro e....</p>

<p>&mdash;E&mdash;disse Ginevra sorridendo&mdash;jer sera non sapevi
che volevi andare alla giostra?&mdash;</p>

<p>Questa interrogazione tanto diritta aggiunse una tinta di
dispetto al volto di Zoraide, che rispose brevemente:&mdash;Sì....
avevo così un'idea;&mdash;poi ripreso il filo che l'era stato interrotto,&mdash;da
gran tempo&mdash;disse&mdash;desideravo vedere
una di queste giostre per poter giudicare se veramente siano
poi tanto al disopra dei giuochi degli Arabi. Ma viva Dio!<span class="pagenum"><a name="Page_145" id="Page_145">[Pg 145]</a></span>
da noi ciò che fanno qui i cavalieri ed i signori, si farebbe
far dagli schiavi, e nessuno de' nostri capi esporrebbe la
vita per divertire tre o quattro migliaja di spettatori dell'infima
plebe.&mdash;</p>

<p>Ginevra accorgendosi che Zoraide per non aver a dare altri
schiarimenti sulla sua gita volea mettere innanzi il discorso
della giostra, non si curò d'insistere e disse:&mdash;Insomma
la giostra è stata bella?</p>

<p>&mdash;Bella? e come!&mdash;prese a dir Gennaro, che si moriva
di voglia di servire esso di storico, e cominciò dall'uscita di
Consalvo, descrivendo il meglio che poteva la ricchezza e le
gale di quei baroni; poi coll'idea di farle cosa grata le diceva,
scuotendo il capo e stringendo le labbra, nel mentre che le
sue mani facevano girare e rigirare la berretta in cento modi:&mdash;E
se aveste veduto vostro fratello come stava a cavallo,
su quel bel puledro color d'argento; tutti dicevano:
che bel giovane! E per dir la verità con quel vostro mantelletto
azzurro era proprio una pittura. Mi son voluto ammazzare
tra la folla per seguitar la cavalcata fuor di porta!
Ci voleva buoni gomiti, ve lo dico io, sì.... ma quando la figlia
del signor Consalvo è scesa di lettiga, ero accosto come
da me a voi; e il signor Ettore l'ha messa a cavallo.... cioè,
dirò meglio, essa gli ha appoggiato un piede sul ginocchio,
un piedino così, vedete! (e per mostrarne la misura stendeva
il pollice della mano destra appuntando l'indice della
manca alla sua attaccatura), e poi su, svelta come un grillo;
e sapete che cosa vi dico? non le dovrebbe dispiacere vostro
fratello; chè quando è stata in sella gli ha detto certe paroline,
e gli ha fatto un bocchino, che beato chi l'ha veduto:
e lui, mi son accorto, s'è fatto rosso; Dio sa che cosa si son
detto! e ho pensato fra me: sta attento che il signor Ettore
s'avesse da fare sposo: sarebbe una gran bella coppia, ve lo
dico io: pajon fatti l'un per l'altro.&mdash;</p>

<p>Pensi ognuno se questo racconto, e queste riflessioni erano
grate a Ginevra. Non potendole sopportare, e volendosi tor
dinanzi costui, disse brevemente:</p>

<p>&mdash;Sì, sì..... mi racconterai ciò un'altra volta&mdash;E si volgeva<span class="pagenum"><a name="Page_146" id="Page_146">[Pg 146]</a></span>
per andarsene con Zoraide alle sue stanze. Ma Gennaro
che era sul bel dire non volle lasciarla e proseguiva:</p>

<p>&mdash;Eh questo non è niente! bisognava vedere poi alla giostra,
nel palco de' signori; è stato sempre seduto vicino a lei,
e non hanno fatto altro che discorrere; e poi, ecco qui la signora
Zoraide ve lo può dire, se tutti non ponevano mente
a loro. Anzi c'era l'oste del Sole che provvede il vino in castello,
e diceva che il padre è contento che la sposi: sarebbe
un bell'affare sapete! quante belle migliaia di ducati! Altro
che tribolarsi la vita sua a cavallo, alla pioggia e al vento!&mdash;</p>

<p>Ginevra, per finir questi discorsi che troppo la pungevano,
quantunque ne conoscesse la vanità, disse:</p>

<p>&mdash;Ma la giostra, in somma, la giostra?</p>

<p>&mdash;Oh la giostra! A Barletta non se la ricorda nessuno la
simile.&mdash;</p>

<p>E qui principiando dalla caccia de' tori, e dalle prodezze di
Don Garcia, descriveva poi le battaglie all'azza ed alla lancia,
ripetendo i nomi d'ognuno gridati già dagli araldi. La
sua memoria lo servì anche troppo. Quando fu a conchiudere
disse:</p>

<p>Quello poi che ha finita la festa, ed ha scavalcato i tre
Spagnuoli uno dopo l'altro, è stato il signor Don Grajano
d'Asti.</p>

<p>&mdash;Chi, chi?&mdash;disse Ginevra con un'alterazione di volto
e di voce che non potè nascondere.</p>

<p>&mdash;Un certo signor Don Grajano d'Asti; dev'essere un gran
barone: armato e vestito ch'era una ricchezza.</p>

<p>&mdash;Grajano d'Asti hai detto? Grande, piccolo, giovane....
com'era?&mdash;</p>

<p>Gennaro che non aveva perduto un capello dell'armi,
fisonomie ed aspetto di tutti i combattenti, ed aveva presente
il volto di Grajano, che entrando in campo colla visiera alzata
l'avea benissimo lasciato vedere, potè descriverlo tanto
a puntino, che non rimase alla donna il minimo dubbio
non fosse costui suo marito. Potè nondimeno esser presente
a sè stessa abbastanza per celare in parte il tumulto che
le sconvolgeva il cuore, e per conoscere quanto importasse
il non essere scoperta. Nel tempo che Gennaro si studiava<span class="pagenum"><a name="Page_147" id="Page_147">[Pg 147]</a></span>
di darle ad intendere la forma e le fattezze del barone, ebbe
agio a riprender gli spiriti, e veduto che i suoi due ascoltatori
s'erano pure accorti che udendo pronunziare quel nome
avea fatto una fermata, per dissipare ogni sospetto, disse,
quando l'ortolano finì di parlare:</p>

<p>&mdash;Non v'avete a stupire ch'io mi sia turbata al nome di
costui; passarono un tempo di strane vicende tra esso e la
casa mia; furon poi fatti accordi, e da molti anni è tolta
ogni occasione di scandalo: tutto pensavo però, fuorchè di
trovarlo ora a Barletta ed al soldo francese.&mdash;</p>

<p>Dette le quali parole, si volse per andarsene alle sue camere;
Zoraide e Gennaro si dovettero accorgere al color del
volto che tratto tratto se le cangiava, che un qualche nascosto
pensiero, di grande importanza, la travagliava; si guardarono
perciò dal seguirla, e quando fu partita, disse l'ortolano
alla giovane:</p>

<p>&mdash;Che si senta male? Oppure ho io detto nulla che non
istia bene?&mdash;Zoraide che aveva pel capo tutt'altro, e neppur
essa poteva ben definire quali pensieri, quali sospetti avesse,
rispose con una stretta di spalle, e se n'andò, desiderando
non meno di Ginevra d'esser sola; Gennaro rimasto ivi colla
berretta in mano borbottava incamminandosi pe' fatti suoi.&mdash;Son
tutte ad un modo! Chi le capisce è bravo!&mdash;</p>

<p>Ginevra intanto per una scaletta saliva in camera, ma ad
ogni gradino le pareva d'avere il mondo addosso; le cresceva
l'anelito, sentiva battere il cuore con tanta furia, che
quasi si veniva meno. Diceva continuamente sotto voce: <i>Vergine
mia, ajutatemi</i>; e crescendo l'affanno non potea dir altro
che <i>mio Dio! mio Dio!</i> ed alla fine fu tale la stretta, che si
sentì mancar le ginocchia e dovette sedersi al quarto o quinto
scalino ove avea potuto giungere appena; e con un respirare
interrotto e frequente, e la fronte molle d'un sudore di
spasimo, pensava: Io non sarò mai viva domattina! Quantunque
avesse sentito Zoraide andar per altra parte alla sua
camera, e chiudervisi, ed essendo dopo il mezzo giorno sull'ore
calde, sapesse le monache starsi ritirate a riposare nelle
loro celle, pure il sospetto di poter esser trovata ivi e così
sottosopra le dava grandissimo travaglio: e per fuggirne il<span class="pagenum"><a name="Page_148" id="Page_148">[Pg 148]</a></span>
rischio, deposto il pensiero di salir più in camera, risolvette
invece d'andarsene, per la porticella del chiostro, in chiesa,
ove s'avvedeva oggimai dover solo cercar ajuto e difesa contro
i mali che la minacciavano. Così il meglio che potea si
condusse fin là, ora attenendosi ai muri, ora facendo ogni
opera per camminar come il solito, quando o vedeva qualche
conversa girar per gli anditi, ovvero qualche monaca
far capolino dalla finestra.</p>

<p>Nella chiesa non v'era persona: si buttò a sedere sul primo
gradino del coro che si trovò vicino, e stette un buon
pezzo col capo fra le mani ed i gomiti sulle ginocchia per
riprender gli spiriti, e colla mente confusa in tanti pensieri,
che si può dire non ne avesse propriamente alcuno.</p>

<p>Dietro all'altar maggiore si scendeva per otto o dieci gradini
di marmo in una cappelletta sotterranea, ove cinque lampade
d'argento ardevano dì e notte avanti un'immagine della
Madre di Dio, dipinta sul muro da San Luca, per quel che
si credeva da ognuno. I miracoli, che la fama diceva operati
in questo luogo, erano stati cagione che si fabbricasse poi la
chiesa ed il monastero. Il luogo era in forma d'un esagono,
e nel lato rimpetto alla scala era l'altare e l'immagine; ad
ogni angolo, una colonna, con un capitello a grossi fogliami
di antica maniera, reggeva una delle spine della volta
che al sommo si congiungevano tutte in un tondo di pietra
come una macina, il quale aveva in mezzo un foro largo
un braccio, chiuso da una ferrata, e rispondeva su in
chiesa avanti la predella dell'altar maggiore. Un sottil raggio
di sole che entrava per le invetriate a colori d'uno dei
finestroni della volta, si facea strada per quel foro sino nel
sotterraneo. Fra le tenebre diradate appena dalla luce debole
e rossiccia delle lampade scendeva visibile il raggio formando
in aria una striscia, e riproduceva sul pavimento i
colori de' vetri e la forma della ferrata. Andò Ginevra a porsi
ginocchioni a piè dell'altare, e, nel passare a traverso
quel raggio, la luce riflessa dalla sua veste azzurra rischiarò
a un tratto, come un lampo d'un lume pallido, tutta la
cappella.</p>

<p>Cominciò a pregare colle mani giunte strettamente sul<span class="pagenum"><a name="Page_149" id="Page_149">[Pg 149]</a></span>
petto, e fisse le pupille a quella pittura, ed a poco a poco
sentiva diminuir il batter de' polsi e calmarsi l'anelare del
petto. Le sue preghiere non tanto distinte in parole, quanto
concepite col cuore e cogli affetti, a poco a poco la ritornavano
in calma.</p>

<p>Come tutte le antiche immagini, il volto di quella Madonna
mostrava una cotal mestizia tanto divina ed augusta, che
sembrava alla travagliata giovane sentisse pietà del suo dolore,
e persino, a forza di fissarvi lo sguardo, le parve scorgere
come un balenamento negli occhi, che l'empiè d'un
santo terrore; pure in parte la riconfortava. «Vergine santa
e gloriosa! diceva alfine con piena d'affetti: chi son io per
meritare la tua pietà? Eppure chi m'ajuterà se tu non m'ajuti?
Ecco a' tuoi piedi i miei affanni; vedi ch'io non reggo
a questa prova, e non valgo ad uscirne: oh Vergine mia
pietosa, mettimi in cuore tanta forza ch'io possa ciò che
pur vorrei!» E cogli occhi sempre fissi in quella, e sgorgando
lagrime che le bagnavano le gote ed il seno, stette
così lungo tempo quasi ponendosi sotto la protezione di colei
che vuol esser chiamata madre e consolatrice degli afflitti:
e scorgeva alla prova quanto, a chi in terra ha perduto
tutto e persin la speranza, possa giovar ancora volgersi
al Cielo.</p>

<p>Le ritornavano alla memoria tutte l'ore del viver suo; le
innocenti gioje dell'infanzia, gli affetti della giovinezza, le
prime parole d'amore udite, i primi rimorsi provati; poi
tutta la farragine di pene e di guai venutale addosso dopo
preso marito: considerava quali fossero stati questi suoi ultimi
anni, in una vicenda continua di poche gioje (e queste
tutt'altro che pure) e di tante amarezze e sì cocenti rimorsi.
Ed ora per soprappiù vedeva, come un lungo sogno che si
scioglie, dileguarsi persino la certezza della quale s'era fino
a quel tempo nutrita, che Ettore non fosse mai per cambiarsi
a suo riguardo. E quando scossa da tanti colpi, e quasi
volendo seguir la voce di Dio che la chiamava, pure non
le pareva possibile di risolversi, ecco la volontà divina parlar
più alto, e porla quasi a forza sulla strada che doveva
battere, col farle in un modo così inaspettato ritrovare il<span class="pagenum"><a name="Page_150" id="Page_150">[Pg 150]</a></span>
marito. «Ogni dubbio, pensava, ora è rimosso. Finch'io potei
credere che più non vivesse, forse v'era modo a scusarmi;
ma ora potrei, sciagurata, tirar innanzi così?»</p>

<p>Qui un nuovo impensato ostacolo le sorgeva contro. «E
quando gli anderò innanzi, e mi domanderà: Dove fosti sin
ora?»</p>

<p>Non era facile trovar la risposta. Colpita da tal idea le sembrò
così assolutamente impossibile risolversi d'incontrare
gli sguardi del suo giudice, che ne depose tosto interamente
il progetto, e si diede a cercar altra via onde uscir da
quel labirinto. Ma quanto più vi pensava tanto più conosceva
che il passo, pel quale sentiva tanta ripugnanza, era
appunto quel solo che potesse e dovesse fare; e diceva fra
sè: Di chi mi potrei dolere? di me stessa. S'io mi fossi governata
in altro modo, e come avrei dovuto, non mi toccherebbe
ora quest'umiliazione così amara; e tanto più amara
diverrà, quanto più sarà lungo l'indugio.</p>

<p>Ginevra aveva un animo di tempra forte e perciò nemico
dello stare lungamente irresoluto; disse dunque animosamente:
Posso viver sempre in tanti rimorsi? no. Posso rifiutar
le speranze, estinguere i terrori d'un'altra vita? no.
Dunque si faccia il debito senza curarsi d'altro; le angosce
cui vado incontro siano espiazioni de' miei errori; e tu, Madre
divina, avrai pietà di me in questo mondo e nell'altro.
Se Grajano non vorrà perdonarmi, che cosa potrà farmi al
peggio? Uccidermi? L'anima mia immortale volerà innanzi
a Dio, e potrà offerir frutti di penitenza e meritar misericordia
e perdono.</p>

<p>Dopo un'ultima preghiera fervidissima risalì in chiesa con
passo fermo e veloce, quasi così le paresse farsi più animo,
e s'andò a chiudere in camera per pensare qual modo terrebbe
nel mettere il suo progetto ad esecuzione. Sedè, com'era
suo costume, al balcone che guardava Barletta, e incominciò
a pensare. Per ritornar col marito non poteva immaginare
giorno in cui ciò fosse per riuscirle più agevole, essendo
certa di trovarlo alle feste nella rocca di Barletta, ove
senza ostacolo poteva in mezz'ora condursi per mare. Se all'opposto
avesse aspettato che fosse di nuovo al campo francese,<span class="pagenum"><a name="Page_151" id="Page_151">[Pg 151]</a></span>
le difficoltà se le raddoppiavano. Perciò diceva: Qui
non è da dubitare; prima di domani bisogna ch'io sia seco....
Ma con Ettore, come aggiustarla? Dentr'oggi non verrà sicuramente:
aspettare? non posso; lasciar l'isola, abbandonarlo,
e che neppur sappia che sia avvenuto di me? dopo
che s'io son viva lo debbo a lui? Qui le nacque un pensiero
degno solo d'un'anima qual era la sua. Se nel lasciarlo, disse
fra se, gli fo sapere qual è il mio cuore per lui a questo
passo, troppo lo conosco, non avrà più un'ora di bene fin
che vive; se invece me ne vo senza dirne la cagione, penserà
ch'io fui una sconoscente; la memoria di me meschina
gli sarà presto cancellata dal cuore.... Non potè reggere a
questo pensiero, sospirò, e disse: I miei peccati son grandi,
ma sono pure orribili queste pene!</p>

<p>Con quell'inquieta sollecitudine che si prova nelle forti
scosse dell'animo, si alzò asciugandosi gli occhi col dosso
della mano, e si pose ad ammannire quel poco che pensava
portar con sè. Nel cercar in un cofano, le vennero fra mano
certi ritagli del mantello azzurro di Fieramosca, e gli avanzi
del filo di argento col quale era ricamato. Il lettore saprà
immaginare che cosa sentì in cuore Ginevra a quella vista.</p>

<p>Il primo moto fu di prenderli per portarli con sè; ma tosto
disse, riponendoli ove gli avea trovati: No.... ogni pensiero
di lui deve esser cancellato, e per sempre: saperlo felice
per cagion mia, ciò deve bastarmi quaggiù.</p>

<p>Scrisse alla badessa ringraziandola in poche parole dell'ospizio
accordatole, e raccomandando a lei la sua amica; le
diceva che un motivo gravissimo l'obbligava a partirsi senza
toglier commiato, e che sperava fra non molto trovarsi in
parte onde avrebbe potuto darle più chiara contezza dell'esser
suo.</p>

<p>Compiuto così quest'ultimo uffizio, nulla più le rimaneva
da fare al monastero; ma non voleva partire innanzi sera.
Avanzava un'ora circa di giorno, e si dispose d'aspettar la
notte pazientemente seduta al balcone: nè vi poteva esser
per lei in quel momento modo più travaglioso di passar il
tempo. Se volgeva lo sguardo all'interno della camera, la vista
del piccolo involto che aveva deposto sulla tavola, e dovea<span class="pagenum"><a name="Page_152" id="Page_152">[Pg 152]</a></span>
esser con lei in un viaggio tanto angoscioso, le anticipava,
per dir così, que' dispiaceri: se guardava il letto rifatto
come il solito dalla conversa, pensava che v'era entrata la
sera innanzi per l'ultima volta, e Dio solo sapeva dove avrebbe
dormito la sera vegnente. Fuori del balcone era peggio:
vedeva quel tratto di mare che la separava dalla rocca di
Barletta, e si ricordava quante volte aguzzando le ciglia avea
scoperta, come un punto oscuro sull'acque, la barchetta condotta
da Fieramosca. Toccava ora a lei varcar quello spazio,
per andare dove?...</p>
</div>

<hr class="chap" />

<div class="chapter">

<h2><a name="CAPITOLO_DECIMOQUARTO" id="CAPITOLO_DECIMOQUARTO">CAPITOLO DECIMOQUARTO.<br />&mdash;</a></h2>

<p class="pn">Mentre Ginevra in quest'angoscia desiderava e temeva che
si facesse notte, Pietraccio, nascosto nella legnaja sotto le
camere di lei, l'aspettava con sospetto ed impazienza, sperando
che a sera fosse per venire ad insegnargli il modo di
scampare senz'esser veduto.</p>

<p>La finestra che dall'alto gli mandava un po' di lume, era
posta di fuori a fior di terra, e rispondeva in un luogo abbandonato
sulla parte di dietro del monastero, ingombro di
rovi e d'ortiche, dove non era apparenza che potesse capitar
persona: si sbigottì il malandrino udendo passi che si venivano
avvicinando fra quelle frasche, e molto più gli crebbe
la paura vedendo fermarsi presso la finestra un uomo che
tosto riconobbe. Era il conestabile della torre. Avrebbe voluto
meglio appiattarsi fra certe fascine; ma il timore che
le foglie secche non lo tradissero, lo tenne fisso nel luogo
ove stava, studiandosi di rattener persino l'anelito, ed udì
perciò benissimo le parole che passarono fra il Conestabile
e chi era seco.</p>

<p>&mdash;Ecco qua, cominciò Martino, quella finestra al primo piano
dov'è la gabbia col vaso di fiori: come vedete, anche senza
scala, per la ferrata della finestra del piano terreno vi si sale<span class="pagenum"><a name="Page_153" id="Page_153">[Pg 153]</a></span>
senza fatica. Bene.... quando siete su, vi trovate in un andito
con molte porte; ma tenete bene a mente, la prima a
mano manca è la camera di madonna. Poi già non c'è altra
gente in foresteria. A un'ora di notte tutte le monache sono
a letto: se sapete fare, potete venir qui verso le tre ore, e
portar via la forestiera, ed esser già un miglio in mare prima
che pensino ai fatti vostri: i cani li chiuderò: agli uomini
miei ho dato licenza; e vi so dire che chi li vorrà stanotte,
dovrà cercarli per l'osterie di Barletta. Così siete serviti;
ma badate, e ditelo a quel vostro diavolo di compagno,
che badi a' fatti suoi, e che non fo conto di perder la provvisione
che mi dà la badessa, per quei pochi fiorini; perciò
operate con giudizio; chè, se la cosa finisce male, ho già
pensato il modo di buttar la broda addosso a voi altri, e di
aver le spalle al muro. Patti chiari, amici cari.&mdash;</p>

<p>Boscherino, al quale era diretto tutto questo discorso, tirando
leggermente al Conestabile la punta d'un mostacchio,
gli disse, scuotendo il capo:</p>

<p>&mdash;Per buttar la broda addosso a quello che fa far quest'impresa,
troppo l'avresti a buttar alta, e ci vuoi altro braccio
che il tuo. E ringrazia San Martino che il castello di
Barletta è lontano, ed un tale che è là non t'ha potuto sentire,
che ti so dire, siamo in aprile e ti farebbe parer gennajo.
Dà retta a me, fratello: di tutto questo fatto, vada bene,
vada male, meno ne parlerai, meglio sarà per te.&mdash;</p>

<p>Martino che era stato al desinare dato da Consalvo in Barletta,
e v'aveva bevuto in modo che si sentiva in petto un
cuor di leone, rispose senza sbigottirsi:</p>

<p>&mdash;Ed io vi ripeto che non ho una paura al mondo; e se
mi son piegato a farvi questo servizio, l'ho fatto più perchè
tra soldati si usa così, che per quei pochi ducati; e non mi
sento di romper il collo e perder il pane per chi non conosco:
così ve lo dico chiaro: abbiate prudenza, chè se siete
scoperti, saprò come fare a discolparmi; e di quegli che fa
far quest'impresa, sia chi si vuole, quando sono nella mia
torre, me ne rido. Onde siamo intesi, addio.&mdash;</p>

<p>Ciò detto, se n'andò verso la torre lasciando che Boscherino
avesse agio a considerar bene il luogo: questi lo lasciò<span class="pagenum"><a name="Page_154" id="Page_154">[Pg 154]</a></span>
scostare guardandogli dietro con un sorriso di compassione,
e poi non si potè tenere che non dicesse con voce abbastanza
alta per essere udito da Pietraccio:</p>

<p>&mdash;Povero asino! Guarda chi si vuoi metter con Cesare
Borgia! Avresti proprio trovato chi ti leva la sete col presciutto!
Già è il vin d'Alicante che discorre per lui.&mdash;</p>

<p>Quest'ultime parole, non meno che tutto il dialogo antecedente,
con somma attenzione udite ed intese dall'assassino,
erano bastate per fargli conoscere in somma, che per
commissione del Valentino si stava combinando il ratto della
sua protettrice, e che il duca si trovava nella rocca di Barletta.
Si può credere senza far torto a Pietraccio, che l'intenzione
di difender la donna non fosse il suo primo pensiero:
che cosa sapeva egli di gratitudine? Ma la speranza di poter
far andar a monte un'impresa del maggior nemico suo e di
sua madre, un'altra speranza più atroce di potersi forse imbattere
in lui tra la folla e il disordine della festa, ed ammazzarlo,
gli fece ribollir il sangue di gioja; e quando Boscherino
dopo non molto se ne fu andato, s'alzò dal luogo
ove stava, e cavatosi di seno il pugnale sottile ed acuto che
gli aveva dato Don Michele, coll'estremità dell'indice ne tentava
la punta stringendo i denti e facendo l'atto di chi mena
un manrovescio; poi pensava in qual modo potrebbe di qui
condursi salvo a Barletta.</p>

<p>Suonò l'avemaria al monastero: dopo una mezz'ora, risalito
piano piano, aprì la porta, e guardandosi intorno vide
che tutta la spianata era deserta; ma per condursi alla terra
ferma non ardì passar sotto la torre nè per il ponte; e conoscendo
che il tratto di mare che era fra l'isola ed il lido gli
offriva una strada più sicura (erano qualche cento braccia)
scese per la scaletta, e giunto all'acqua, e spogliatosi, fece
de' suoi panni un fardelletto che si legò in capo, e poi messosi
a nuoto, in pochi minuti, senz'esser veduto nè sentito,
si trovò sull'arena della spiaggia. L'aria era quasi oscura;
così, senza sospetto asciugatosi in fretta e rivestito, prese
con passo veloce la via della città.</p>

<p>Diego Garcia di Paredes ebbe appena dato sesto alla quistione
che la mirabil prova contro il toro avea fatto nascere<span class="pagenum"><a name="Page_155" id="Page_155">[Pg 155]</a></span>
fra esso e i Francesi, che si ricordò d'aver avuto da Consalvo
un incarico d'importanza, ed uscì frettoloso dell'anfiteatro.
L'incarico era di aver l'occhio agli apparecchi del grandissimo
desinare che dovea farsi in castello: come il tempo
stringeva, fu tosto in cucina; ed avendo ancor viva la stizza
che gli era montata alle parole di La Motta, l'apparir suo fra
i cuochi ed i famigli che s'affannavano intorno alle vivande,
fu quello d'un uomo che non è disposto a passar sopra a
nessuna colpa od inavvertenza de' suoi soggetti.</p>

<p>&mdash;E così?&mdash;disse, fermandosi sulla porta colle braccia
intrecciate al petto.&mdash;Saremo presto in ordine? manca poco
meno d'un'ora a dar in tavola.&mdash;</p>

<p>Il capo de' cuochi, omaccione grande e grosso, stava al tavolone
di mezzo ponendo cacciagione allo spiedo con quella
faccia burbera che hanno tutti i suoi pari in simile circostanza,
anche quando tutto cammina in regola. Esso poi avea
altra maggior cagione d'arrabbiarsi: eran mancate le legne;
ed oltre che, non potendo coll'istessa misura continuare i
fuochi, veniva a soffrire la cottura delle vivande, v'era il pericolo
maggiore di non aver in ordine il pranzo per l'ora fissata,
e non poterlo mandar in tavola nè ben nè male: e chi
conosce quanto sia geloso l'onor d'un cuoco, potrà figurarsi
in che situazione d'animo fosse quegli cui dirigeva lo Spagnuolo
la sua interrogazione. Non avrebbe risposto al papa
in quel momento, ma a Paredes bisognava rispondere.</p>

<p>Alzò il capo e scuotendo in pugno lo spiedo diceva:&mdash;Il
diavolo ci ha messe le corna, signor Don Diego: il diavolo
dell'inferno.... questo traditore di maggiordomo m'ha lasciato
mancar le legne. Ho mandato quanti di questi poltroni
ho potuto levarmi d'attorno, che ne trovassero dove si
poteva, ma voglion esser morti tutti, chè non compare più
nessuno;&mdash;e finì le parole dando quel sospiro, o vogliam
dir ruggito, di chi non ne può più.</p>

<p>&mdash;O legne, o non legne&mdash;cominciò a gridar Paredes&mdash;<i>Voto
a Dios</i>, che se non sei in ordine per l'ora fissata....
<i>majadero</i>, <i>harto de ajos</i>....&mdash;e venne sfilando la corona di
molte simili ingiurie in ispagnuolo dirette al cuoco, il quale
non potè sopportar tanto che non rispondesse:</p>

<p>&mdash;O Eccellenza! insegnatemi come senza fuoco si può<span class="pagenum"><a name="Page_156" id="Page_156">[Pg 156]</a></span>
cuocer la carne....&mdash;</p>

<p>Diego Garcia non era di quei tali forti che vanno in collera
contro un debole perchè ha ragione; perciò la risposta
del cuoco bensì alla prima gli accrebbe la stizza, ma poi tosto
conoscendo che non aveva il torto, disse:</p>

<p>&mdash;E questo ladro di maggiordomo dove si è cacciato?&mdash;E
senza aspettar risposta, voltategli le spalle, risalì in cortile,
e gridava come un tuono:&mdash;Izquierdo, Izquierdo, <i>Maldito
de Dios!</i>....&mdash;</p>

<p>Izquierdo era corso alla legnaja più vicina, e, caricati
certi asinelli ajutato dai garzoni del cuoco, se li cacciava dinanzi
a bastonate, ed entrava nel cortile quando sentì la
voce che lo chiamava; raddoppiò le legnate per far che la
colpa del ritardo cadesse almeno in parte sui poveri asini; e
Dio sa se ci avevan che fare!</p>

<p>Giunto a Paredes cominciava a scusarsi, ma questi l'interruppe:</p>

<p>&mdash;Animo, presto, meno ciarle, giù quelle legne o ve le
misuro sul capo.&mdash;</p>

<p>Per andare alla cucina dal cortile, si salivano prima tre
gradini, poi per un passaggio oscuro si giungeva ad un cortiletto,
nel mezzo del quale eravi un vano attorniato da un
muricciolo; si scendeva in quel fondo, dove s'apriva l'uscio
della cucina, per una scala a chiocciola laterale, e Garcia
batteva i piedi d'impazienza, vedendo quanto dovean penare
quegli uomini a portar giù le legna a bracciate. Visto che la
cosa andava, a parer suo, troppo lenta, preso dalla furia si
chinò sotto il ventre d'un di quegli asini, ed alzatolo di
peso colla soma, afferrate le gambe d'avanti e di dietro come
fosse un capretto, lo portò all'orlo di quel muricciolo, e lo
scaricò giù in un fascio, le legne sotto e l'asino sopra, a
gambe per aria; e tornato col medesimo furore al secondo
ed al terzo, fece lo stesso giuoco; onde si vedeva sottosopra
in quel fondo non molto largo, un monte di legne, e musi
e orecchie e gambe di asini tutti pesti e scorticati che scalpitavano,
e que' garzoni spaventati che si davan da fare a
liberarli, prender le legna e buttarle in cucina; ed il terrore<span class="pagenum"><a name="Page_157" id="Page_157">[Pg 157]</a></span>
di Diego Garcia invase persino il cuoco che, uscendo, ajutava
ancor esso; pur guardandosi sul capo di tempo in tempo per
vedere se ancor seguitasse la pioggia degli asini, onde aver
campo a schivarla: in un baleno le braciajuole de' cammini
furon provviste, e l'impulso dato così stranamente da Paredes
fu tanto possente che ogni uomo faceva per tre. Com'ei
si fu accertato che le cose andavan bene, scuotendosi d'indosso
la polvere e non restando di brontolare, s'avviò a casa
sua per rivestirsi, e trovò il cortile pieno della brigata che
tornava dalla giostra. Consalvo, il duca di Nemours, le
donne e i baroni erano giunti in tempo per vedere l'ultimo
di questi asini sulle spalle di Diego Garcia, ed udito come
stava la cosa, tutti ridendo e motteggiando diedero il passo
al barone spagnuolo, e salendo nelle stanze preparate per la
festa rimasero aspettando l'ora di porsi a tavola.</p>

<p>Nella sala d'ingresso che dava adito alle camere di Consalvo,
lunga cento passi andanti, era stata disposta una
gran tavola a ferro di cavallo che la girava tutta e poteva
servire a circa trecento convitati: nel lato più lontano dalla
porta, ed al sommo della parte convessa di questa tavola,
erano quattro seggioloni di velluto a frange d'oro per il duca
di Nemours, Consalvo, Donna Elvira e Vittoria Colonna. Sul
loro capo pendevano dalla parete i gonfaloni di Spagna, le
bandiere della casa Colonna ed i pennoni dell'esercito, tramezzati
di trofei composti de' più ricchi e lucenti arnesi con
vaghissimi pennacchi sugli elmi, e tante gale e tante gioje
ch'era un tesoro. Da certi buchi lasciati nella tavola che era
larga convenientemente, uscivano ad uguali distanze arbusti
d'aranci, mirti, giovani palme, pieni tutti di frutti e fiori,
ed un'acqua chiara e fresca condotta per tubi sottili, zampillando
di sotto fra quelle frondi, ricadeva in vaschette d'argento
dove guizzavano pesci di cento colori; su pei rami di
quegli arboscelli svolazzavano uccelletti, i quali, senza che
apparisse, vi stavan legati con crini di cavallo, ed essendo
cresciuti in gabbia e domestici, cantavano senza temere la
vista o il romore di quella compagnia. Una credenza grandissima,
rimpetto al luogo destinato ai primi fra i convitati,
era carica di vasellame d'argento e di larghi piatti di lama<span class="pagenum"><a name="Page_158" id="Page_158">[Pg 158]</a></span>
battuta, lavorati a disegni arabeschi in rilievo, e nel mezzo,
davanti a questa, un sedile piuttosto alto ove il maestro di
sala colla sua bacchetta d'ebano dovea stare accennando ai
camerieri ed ai famigli. Nello spazio poi in mezzo al ferro
di cavallo erano in terra due grandi urne di bronzo piene
d'acqua, ove occorresse lavare o sciacquare, quali si vedon
dipinte da Paolo Veronese nelle sue cene, e dentro vasi in
fresco e guastade di vini di Spagna e di Sicilia. Gli altri due
lati della sala, all'altezza di dieci braccia da terra, avean
logge sulle quali erano i musici. Grazie alle cure di Diego
Garcia, ed alla diligenza del cuoco, poco dopo mezzogiorno
potè entrare il maestro di sala nel luogo ove la brigata stava
aspettando, seguìto da cinquanta camerieri vestiti di rosso
e giallo con tovaglie, bacini e mescirobe per dar l'acque alle
mani, ed annunziare ch'era in tavola. Il duca di Nemours
radiante di gioventù, di salute e di quella grazia che tanto
adorna la nazion francese, offrì a Donna Elvira la mano
per condurla al suo luogo. Chi avesse detto in quel momento
a questo giovane principe, e che pareva serbato a un avvenire
così fortunato e glorioso, che fra pochi giorni i suoi
occhi così vivaci, quelle sue membra sì adatte dovrebbero
esser fredde ed immobili, composte in una povera bara nella
chiesetta della Cerignola, e che una breve pietà di Consalvo
sarebbe stato l'ultimo affetto che dovesse destare in
un cuore umano!....<a name="FNanchor_10_10" id="FNanchor_10_10"></a><a href="#Footnote_10_10" class="fnanchor">[10]</a></p>

<p>Sedutosi Consalvo fra Vittoria Colonna e il duca, pose alla
destra di questi sua figlia, che aveva accanto dall'altra
parte Ettore Fieramosca, ed incominciò il convito. I suoi
cortesi modi verso Donna Elvira erano stati tali in tutto
quel giorno, che la giovine spagnuola, di cuore vivissimo,
non poteva non sentirsene presa, udendo tanto più lodare
da tutti ed aver in pregio quegli che seco gli usava. Sedendo
vicini a mensa seguivano fra loro i soliti ragionamenti pieni
di piacevolezza; a poco a poco però la fronte dell'italiano si
copriva come d'una nube, le sue risposte erano men pronte,
poi quasi non venivano a filo delle proposte. Donna Elvira
lo guardò sott'occhio con dubbio misto d'una leggiera impazienza,<span class="pagenum"><a name="Page_159" id="Page_159">[Pg 159]</a></span>
e vistolo più pallido, e che, abbassati gli occhi,
rimaneva come sospeso, quasi si volea persuadere esser essa
cagione di questo cambiamento. Un tal pensiero la rese
indulgente; così anch'essa pose fine al discorrere; e rimasero
ambedue per lungo tempo in silenzio fra il romore e la
festa del resto della brigata. Ma la povera Elvira si lusingava
troppo: la cagione del turbamento di Fieramosca era
ben tutt'altra, ed era nata per una fortuita combinazione.
Al luogo ove sedeva, aveva rimpetto i larghi finestroni della
sala divisi da due colonnette gotiche, e pel caldo essendo lasciati
aperti si vedeva al di fuori tutta la marina col Gargano
tinto del bel ceruleo che prendono i monti sul mezzogiorno
quando l'aria è limpida e serena: fra mezzo sorgeva
dal mare l'isoletta e il monastero di Santa Orsola, e potevasi
discerner persino, come un punto oscuro sulla facciata rossiccia
della foresterìa, il balcone di Ginevra sotto la vite che
gli faceva ombra. Sulla tinta pura di questo quadro vedeva
campeggiare la figura oscura di Grajano, che stava seduto
fra esso ed il balcone.</p>

<p>Il contrasto del cielo faceva parer più acceso ed infuocato
il color della sua carnagione, ed accresceva l'espressione
rozza e non curante della sua fisonomia. Pensando Fieramosca
quale fosse l'uomo che avea davanti, si sentiva struggere.
Buon per lui che non sapeva in quale maggiore stretta si
trovasse allora Ginevra! che appunto in quel momento,
avendo udito da Gennaro che Grajano era in Barletta, scendeva
in chiesa, e vi fermava il proposito d'abbandonar quei
luoghi per sempre.</p>

<p>Nel tumulto d'una mensa tanto numerosa, poco o nulla
si badava ad Ettore e a Donna Elvira; ma Vittoria Colonna,
nella quale era già nato un sospetto, avea posto mente ai
visi mutati dei due giovani, e dubitando che fossero tra loro
passati ragionamenti più stretti, stava coll'animo sollevato
e l'occhio attento, osservando gli atti del cavaliere e
della sua amica, per la quale non poteva a meno di non tremare.
Mentre costoro erano in tal situazione, s'era andato
inoltrando il pranzo imbandito con quel profluvio e con quelle<span class="pagenum"><a name="Page_160" id="Page_160">[Pg 160]</a></span>
varietà di vivande che voleva l'usanza d'allora. Se l'arte
della cucina è difficile al nostro tempo, lo era forse più allora,
esigendosi da un cuoco, in un'occasione come questa,
prove delle quali non hanno i moderni la menoma idea.
Tutti i piatti dovevano non solo piacere al palato, ma dilettare
eziandio l'occhio dei commensali. Davanti a Consalvo
era un gran pavone con tutte le sue penne spiegate facendo
la ruota, e la difficoltà di cuocerlo senza guastarne la vaghezza
era stata vinta con tanta fortuna che l'avresti creduto
vivo; era attorniato nell'istesso piatto da molti uccelli
di minor grandezza che pareva lo stesser guardando; tutti
ripieni di spezierie e d'aromi: di distanza in distanza sorgevano
enormi pasticci alti due braccia, e quando parve tempo,
il maestro di sala diede un cenno, e si vide senz'ajuto
d'alcuno alzarsi i coperchi, e dall'interno sorgere dal petto
in su altrettanti nani stranamente vestiti che con cucchiai
d'argento distribuivano il contenuto e gittavano fiori sui
convitati. I piatti di confetti erano formati, ora come monticelli
sui quali crescevano piante cariche di frutti canditi,
ora ad immagine di laghetti d'acque stillate, ne' quali galleggiavano
barchette di zucchero lavorato, piene di dolci;
alcuni figuravano un'alpestre montagna con un vulcano sulla
cima, ed il fumo che n'usciva era di gratissimi profumi.
Aprendola vi si trovavan castagne ed altre frutte che si cuocevano
lentamente su fiammelle d'acquavite. Fra molt'altra
cacciagione un piccol cignale colla sua pelle, ed a vederlo
intatto, pareva assalito colli spiedi da' cacciatori formati di
pasta, e tagliandolo poi si trovava cotto: i cacciatori anch'essi
erano distribuiti in pezzi colla stessa vivanda. Verso la
fine del convito, entrarono nella sala quattro paggi vestiti
a scacchi rossi e gialli cavalcando quattro cavalli bianchi, e
reggendo un enorme piatto sul quale era un tonno lungo tre
braccia, che posarono dinanzi a Consalvo, mentre tutti ammiravano
la mole del pesce ed il modo com'era ornato, avendo
sulla schiena una figura d'un giovane ignudo colla lira
che figurava Arione di Metimna. Volgendosi Consalvo al
duca di Nemours gli presentava un coltello pregandolo volesse
aprire al pesce la bocca.</p>

<p>Il duca l'aprì, e n'uscirono molte colombe che spiegando<span class="pagenum"><a name="Page_161" id="Page_161">[Pg 161]</a></span>
le ale prendevano il volo per la sala a misura che si trovavan
fuori della loro prigione. Questo scherzo fu ricevuto da
prima con maravigliosa festa da tutti, ma poi fermandosi le
colombe qua e là, si vide che dal collo di ciascuna pendevan
giojelli e brevi sui quali era scritto un nome.</p>

<p>Accortasi la brigata che in tal piacevol modo voleva il Capitano
di Spagna presentare i suoi ospiti, faceva bellissimo
vedere lo scompiglio che nasceva dal voler prender quelle
colombe; e chi ne coglieva una, leggendo il breve, con gran
festa la veniva presentando a quello cui era destinata.</p>

<p>Fanfulla anch'esso si diede a cercar di prenderne qualcuna;
ed essendogli volata sul capo quella che portava il nome
di Donna Elvira, potè così di volo leggere il breve: e
piacendogli fieramente il viso della donzella, pose in animo
d'esser egli quello che le presentasse il dono. Così appostato
l'uccello, agile com'era, tanto fece che l'ebbe in poter
suo, e, fattosi largo fra la gente, pose un ginocchio a terra
avanti a lei, ed offrendole la colomba, le mostrò che aveva
al collo un fermaglio di grossissimi e bei diamanti.</p>

<p>Donna Elvira con grata accoglienza prendeva la colomba,
e volendosela avvicinare al viso per farle carezze, quella batteva
le ale impaurita, alzando e scompigliando i capelli biondi
ed inanellati sulla fronte bianca della giovane, che si tingeva
d'un leggero incarnato. Mentre essa voleva staccare il
giojello dal collo della colomba, Fanfulla rizzandosi le diceva:</p>

<p>&mdash;Io stimo non esser al mondo i più bei diamanti di codesti;
ma, Damigella, metterli accanto agli occhi vostri è lo
stesso che volerli vituperare.&mdash;</p>

<p>Un sorriso di compiacenza ricompensò Fanfulla delle sue
cortesi parole.</p>

<p>Alcuno de' miei lettori, usato forse alla delicatezza che la
civiltà moderna pone in tutte le relazioni sociali, penserà
fra sè, questo complimento saper troppo di lambicco, e lo
preghiamo però a riflettere che per un uomo d'arme del cinquecento,
con un cervello pazzo quale aveva il giovane lodigiano,
fu anche troppo; e ciò che lo assolve meglio di<span class="pagenum"><a name="Page_162" id="Page_162">[Pg 162]</a></span>
quanto potrei dire, si è che la figlia di Consalvo pensò che
avea parlato accortamente e bene.</p>

<p>Ma non potè Fanfulla veder senza invidia ed un po' di dispetto
che, dopo aver molto attentamente guardato e lodato
il giojello, voltasi a Fieramosca e presentandogli uno spillone
d'oro lo pregò che volesse appuntarglielo al petto. Vittoria
Colonna che era vicina si fece avanti con serietà per
far essa quest'ufficio; ed Ettore, conoscendo ciò che la proposta
di Donna Elvira avea d'inconsiderato, stava per consegnare
il fermaglio; ma Elvira che era capricciosa e fatta a
suo modo, come i fanciulli che hanno sempre avuto i genitori
soverchio indulgenti, entrò in mezzo a loro e disse a
Fieramosca con un riso che voleva celare il dispetto:</p>

<p>&mdash;Siete tanto avvezzo a maneggiar la spada che sdegnate
tener fra le mani uno spillo un momento?&mdash;Non restava
all'Italiano che obbedire. Vittoria Colonna si volse altrove,
mostrando sul viso bello ed altero quanto sarebbe stata
lontana dall'usare tali lusinghe; e Fanfulla rimasto un momento
a guardar Fieramosca:</p>

<p>&mdash;Buon per te&mdash;gli disse&mdash;gli altri seminano e tu raccogli:
e s'allontanò zufolando come fosse stato solo per
istrada, e non in mezzo a tal compagnia.</p>

<p>I doni però di Consalvo non erano soltanto destinati alle
donne; aveva pensato anche ai suoi ospiti francesi; ed al
duca di Nemours, non meno che a' suoi baroni, toccarono
di ricchi presenti d'anella, di lavori d'oro per portare sulla
berretta ed altre coserelle. La sontuosità che il Capitano di
Spagna spiegava in questo convito non era senza cagione;
voleva mostrare ai Francesi che non solo non gli mancava
cosa veruna per provvedere le sue genti, ma che gliene avanzava
tanto da poterne usar cortesia.</p>

<p>Il giuoco delle colombe era finito; ed ognuno, ritrovato il
suo posto, si stava preparando ai brindisi che si vedevano
poco lontani.</p>

<p>Il duca di Nemours, seguendo l'uso di Francia, si rizzò,
prese il bicchiere, e volgendosi a Donna Elvira, la pregò volesse
tenerlo d'allora in poi per suo cavaliere, salva l'ubbidienza
del re Cristianissimo. La donzella accettò e rispose<span class="pagenum"><a name="Page_163" id="Page_163">[Pg 163]</a></span>
cortesemente; e dopo molti altri brindisi parve tempo a Consalvo
d'alzarsi, e seguìto da tutti i convitati uscì su una
loggia che guardava la marina, ove spesero in ragionamenti
le ore che ancor mancavano al fine di quella giornata.</p>

<p>La maggior parte di questo tempo Donna Elvira e Fieramosca
lo passarono insieme. Pareva che la giovane non sapesse
star un momento discosta da lui: se egli si allontanava,
mescolandosi al resto della brigata e fermandosi in
qualche crocchio, essa dopo pochi minuti gli si trovava accanto.
Ettore, troppo sagace per non avvedersi di questa
preferenza, per un giusto sentimento d'onestà non voleva
fomentarla, sapendo che non poteva aver lodevol fine, ma
legato dalla sua natura e dal dovere di Consalvo non poteva
mostrarsi scortese. Molti s'avvidero di questo giuoco, e ne
bisbigliavan tra loro sogghignando. Fanfulla che ancora si
sentiva indispettito pel fatto della colomba, si rodeva di vedere
il compagno in tanto favore, e quando poteva accostarsegli
gli diceva mezzo ridendo e mezzo con istizza&mdash;Me la
pagherai ad ogni modo.</p>
</div>

<hr class="chap" />

<div class="chapter">

<h2><a name="CAPITOLO_DECIMOQUINTO" id="CAPITOLO_DECIMOQUINTO">CAPITOLO DECIMOQUINTO.<br />&mdash;</a></h2>

<p class="pn">Al pian terreno, nella sala maggiore, che tutte le antiche
rocche avevan per ritrovo degli uomini d'arme, era stato
eretto un teatro formato all'incirca come i moderni, salvo
che in quel tempo il sipario in vece d'alzarlo, s'usava lasciarlo
cadere nel luogo ove oggi si tiene l'orchestra. Da una
città vicina del littorale era stata chiamata una compagnia di
comici ambulanti, che dopo aver passato il carnovale in Venezia,
veniva da città in città rappresentando drammi e commedie,
per ritrovarsi poi a Napoli per le feste di San Gennaro,
od a Palermo per Santa Rosalia. Dovendo ora comparire
innanzi ad un'adunanza così scelta, s'era preparata con ogni
studio, onde lo spettacolo riuscisse gradito. Appena fatto<span class="pagenumr"><a name="Page_164" id="Page_164">[Pg 164]</a></span>
notte, s'allogarono gli spettatori, e tosto fu dato ordine d'incominciare.
Mandata giù una gran tela che serviva di sipario,
apparve un palco, sul quale, da un lato si vedea un portico
ricco di colonne e di statue, e che mostrava esser l'ingresso
di una reggia, sulla cui porta era scritto a lettere
d'oro: <span class="smcap">Terra di Babilonia</span>; e sotto di esso, seduto su un
trono ed attorniato da' suoi baroni, un re collo scettro d'oro
in mano, vestito alla foggia d'Oriente, con un gran turbante
coperto di gemme, e sovr'esso la corona: nel mezzo una
spiaggia di mare; e dall'altro lato, sotto un'alpestre montagna
piena d'alberi e di rupi, era scavata una caverna, dalla
quale un dragone usciva di tempo in tempo facendo vista di
guardare una pelle d'ariete coi velli dorati molto rilucente,
che stava appesa ad un albero vicino.</p>

<p>Accanto al re, su un trono minore, stava una donna alta,
complessa, di bella faccia, vestita di raso rosso con due
braccia di strascico ed un capperone di velluto nero alla
francese; un falcione accanto ad uso di storta, ed in mano
un libro ed una verga: era Medea.</p>

<p>Poco stante comparve sul lido una nave dalla quale scesero
molti giovani in abito di soldati, e fra questi uno bellissimo,
tutto coperto a piastra e maglia, salvo il capo: era Giasone;
due giovani Mori gli portavano l'elmo e lo scudo.</p>

<p>Venuto avanti, e fatta riverenza al re, cominciò costui una
parlata in versi ottonarj, che forse non sonarono troppo bene
all'orecchie di Vittoria Colonna, come non soneranno a
quelle de' miei lettori, e che cominciava così:</p>

<p class="pp">
Di cristianità venemo,<br />
Argonauti se chiamemo,<br />
Al soldan de Babillona,<br />
Che Dio salvi sua corona.<br />
</p>

<p>E seguitando su questo metro, diceva com'eran venuti per
riportarne con loro il vello d'oro. A queste parole il re Oeta,
dopo aver tenuto consiglio coi suoi baroni e colla figlia, rispondeva
che era contento, e partendo lasciava sola Medea
con Giasone.</p>

<p>Questi cominciava tosto a vagheggiar la donna, e domandandole
il suo ajuto, le prometteva di condurla in cristianità,<span class="pagenum"><a name="Page_165" id="Page_165">[Pg 165]</a></span>
dove l'avrebbe fatta sua sposa e gran regina. Medea si
lasciava facilmente piegare, e gl'insegnava certi incanti
co' quali addormentare il drago; raccomandandogli sopra
ogni cosa che, se voleva poterli usare, non nominasse Santi,
nè facesse segni di croce, le quali cose li avrebber guastati.
Come fu partita, Giasone volto ai compagni, diceva non essere
opera di buon cavaliere combattere con incanti; e perciò
voler prima tentare di vincere il drago colle armi, e ponendo
mano alla spada, coprendosi collo scudo, che uno degli
scudieri gli avea presentato, mentre l'altro gli allacciava
l'elmo, veniva ad assalire il drago. Ma questo uscendo dalla
caverna e vomitando fiamme si difendea così bene che, dopo
una battaglia di pochi minuti, Giasone dovette rinunziare
all'impresa. I suoi compagni allora con molte preghiere
l'esortavano a servirsi degli incanti; ed egli così facendo
riusciva ad assopire il dragone, e spiccava il vello senza contrasto.
Ciò fatto, ritornava Medea sollecitando tutti per riporsi
in nave con esso lei: si udiva allora nella terra dar
nelle trombe e sonar cembali, chiarine ed altri stromenti
moreschi. Poco dopo usciva un giovane a cavallo in abito
saracino a sfidar Giasone, che accettava l'invito ed in pochi
colpi l'abbatteva; e mentre volea salire in nave co' suoi, sopraggiugnendo
Oeta colla sua baronia, e vista fuggir la figlia,
e a terra morto il figlio Absirto, ordinava che s'impedisse
agli Argonauti di partire. Medea allora cominciava i
suoi incanti; l'aria si faceva oscura, e molti uomini, stranamente
vestiti in sembianza di demoni, scorrendo colle fiaccole
finivano coll'incendiar Babilonia; e portar con loro il
re e tutti i baroni, nel tempo che si scorgeva in fondo gli
Argonauti andarsene liberi al loro viaggio. Così finiva il
dramma.</p>

<p>Quelli fra i nostri lettori che troppo s'invanissero della
squisitezza de' moderni teatri, considerino che il talento, col
quale oggi si sa in certi spettacoli cavar gli applausi degli
spettatori, e che consiste nel disporre le cose in modo che
finiscano sempre con qualche incendio, o qualche rovina,
o coll'Olimpo, o col Tartaro, non è nuovo nella nostra<span class="pagenum"><a name="Page_166" id="Page_166">[Pg 166]</a></span>
età, ma serviva già le scene, ed era apprezzato dal pubblico
del millecinquecento.</p>

<p>La compagnia alla quale si poneva innanzi questo spettacolo,
benchè composta in parte di persone non prive di coltura,
ne fu contenta, o almeno mostrò di esserlo. E per verità
da comici di quella portata, ed in un luogo come quello
in cui si trovavano, fu fatto anche troppo. Ma un'altra porzione
fra gl'invitati alla festa, cui per la loro condizione inferiore
non veniva permesso di frammischiarsi ai nobili e
cavalieri, godeva intanto d'un altro simile spettacolo che le
era stato preparato in cortile, e certamente con ischiamazzi
e grida dava segni di una più viva approvazione.</p>

<p>Alcuni soldati spagnuoli avevan dimandato ed ottenuto la
licenza di recitare anch'essi alla meglio una loro commedia
nazionale; ed accomodato in un angolo del cortile un luogo
con tavole e tele in foggia di teatro, da molti giorni s'erano
andati esercitando, ingegnandosi ognuno d'imparare e portar
bene la sua parte; ed avean messa insieme una commedia
carissima agli Spagnuoli intitolata <i>Las mocedades del Cid</i>,
che letteralmente significa le ragazzate del Cid, e più propriamente
la sua giovinezza: dopo questa, se avanzava tempo,
dovean recitare un <i>Saynete</i> a guisa di <i>petite pièce</i>, come
soglion chiamarle i Francesi.</p>

<p>Mentre cominciava in castello l'azione drammatica che abbiam
descritta, ebbe principio anche il secondo teatro, e l'udienza
era numerosissima, composta di capisquadra, uffiziali,
soldati, di molti abitanti, bottegai, e d'infinito popolo
minuto. L'aristocrazia di questa adunanza sedeva assai comodamente
presso al palco, ed a mano a mano che i raggi
della folla si scostavano da questo centro si trovavan sempre
individui di più basso stato, e di più povera apparenza;
finchè si giugneva agli ultimi che erano monelli, e cenciosi
di strada. L'ingresso del cortile era aperto a tutti, perciò la
folla era grandissima; e se tutti egualmente per la situazione
diversa non potevan godere del divertimento, quelli che
ne stavan lontani si rifacevano collo schiamazzare, e cacciar
urli e fischi che dai più vicini al palco eran uditi con segni di
sdegno, ed inutilmente repressi con dei <i>zitto</i>, lanciati or da<span class="pagenum"><a name="Page_167" id="Page_167">[Pg 167]</a></span>
un angolo or da un altro, e che invece di servir di freno,
eran piuttosto di stimolo ai perturbatori.</p>

<p>Fra tanta gente intesa a darsi buon tempo, s'aggirava un
uomo che, non ostante la sua povera apparenza ed il vestire
dimesso, aveva un viso ed un portamento che non permetteva
di confonderlo colla rimanente turba; e nel suo aggirarsi
irrequieto e sollecito, mostrava che il fine che qui lo
conduceva era tutt'altro di quello di divertirsi. Quest'uomo
era Pietraccio; che venuto sin qui senza ostacolo per ammazzare
il Valentino e per avvertire Fieramosca del pericolo
di Ginevra, trovandosi ora in mezzo a tutta questa confusione,
rimaneva perplesso, conoscendo con quanta difficoltà
gli sarebbe venuto fatto di trovar le persone che cercava.
Stupirà forse il lettore, che un assassino condannato nel capo
ardisse venire in città ed esporsi ad esser preso; e certo
nel modo onde è composta in oggi la società sarebbe grave
imprudenza. Ma gli uomini di quel tempo non avevano come
noi leggi ed ufficiali di polizia tutti intesi a vegliare alla
loro tranquillità; e Pietraccio, ora che la stretta nella quale
s'era messo ammazzando il podestà era passata, poteva star
sicuro in Barletta (tanto più essendo notte) come sarebbe
stato in mezzo alle macchie fra' suoi. Ma qualunque sia la
difficoltà dell'impresa ch'egli tenta, è troppo avvezzo a trarsi
d'impaccio, e troppo bramoso di sfogare la sua vendetta,
per non trovar modo di superare ogni ostacolo: lasciamone
il pensiero a lui, e torniamo piuttosto ai principali attori
della nostra storia.</p>

<p>Le due ore di notte non erano molto lontane, quando, finito
il teatro, ritornò la comitiva nella sala ove aveva pranzato,
la quale cambiata ora negli addobbi era destinata al
ballo, e tutta splendeva d'infiniti lumi di cera disposti intorno
intorno in gran candelabri, e nel mezzo in bellissime lumiere
che pendevano dalla volta. L'orchestra, come al tempo
del pranzo, stava sulle logge aperte in giro su in alto a due
terzi dello spazio fra il pavimento ed il cornicione: oltre i
sonatori, che ne tenevano solo un lato, vi s'era cacciata ogni
sorta di gente di minor conto per essere spettatrice d'un divertimento
al quale non potea prender parte.</p>

<p>Consalvo co' suoi ospiti e le donne sederono sopra uno<span class="pagenum"><a name="Page_168" id="Page_168">[Pg 168]</a></span>
strato posto ove dal muro pendevano le bandiere; ed il duca
di Nemours alzatosi poi, tosto che fu piena la sala, e pregata
Donna Elvira, incominciò la danza.</p>

<p>Com'ebber finito, e la giovane fu tornata al suo luogo,
Fieramosca, volendo anche in questa occasione mostrarsi
cortese, venne ad offrirle la mano, scusandosi anticipatamente
sulla sua imperizia. La proposta fu accettata con visibile
allegrezza; si unirono molt'altre coppie, e Fanfulla fra
gli altri, non potendo aver Donna Elvira, scelse fra le molte
donne di Barletta che si trovavano alla festa una che gli parve
più leggiadra, e fece di situarsi in modo che in quella
che chiameremo <i>contraddanza</i>, si trovasse accanto ad Ettore
ed alla sua compagna. Lo studio, col quale coglieva a volo
tutti gli atti e le parole di Donna Elvira, non dovette troppo
riuscirgli grato: negli sguardi tremoli della giovane spagnuola
si leggeva quanto le andasse a' versi il suo compagno;
ed il suono degli stromenti, il moto, il prendersi per
la mano spesso, e quella licenza che il ballo mette anche
fra persone che in altre circostanze si tratterebbero a vicenda
col maggior riguardo, avea prodotto nella figlia di Consalvo
un'esaltazione di fantasia che poteva reprimere a stento.
Ettore e Fanfulla se ne accorgevano egualmente; il primo
ne provava rammarico, il secondo dispetto; e sempre, o con
mezze parole o con occhiate d'intelligenza, tribolava Fieramosca,
il quale non amando tali scherzi teneva un contegno
serio, ed in parte malinconico, interpretato dalla donzella a
suo modo, e questo modo era molto lontano dal vero.</p>

<p>Alla fine Donna Elvira con quell'arrischiata imprudenza,
che era tutta sua, cogliendo un momento che teneva Ettore
per la mano, si piegò verso di lui, e gli disse all'orecchio:&mdash;Finito
questo ballo andrò sul terrazzo che dà sul mare;
venite, che voglio parlarvi.&mdash;</p>

<p>Fieramosca, colpito dolorosamente da queste parole che
gli mostravan imminente un gravissimo intrigo, accennò
col capo di sì, un poco mutato in viso e senz'altra risposta.
Ma sia che le precauzioni di Donna Elvira nell'abbassar la
voce non fossero state bastanti, o che Fanfulla troppo stesse<span class="pagenum"><a name="Page_169" id="Page_169">[Pg 169]</a></span>
sull'avviso, il fatto si è che anch'esso udì quelle malaugurate
parole, e bestemmiando in cuor suo la ventura che
toccava a Fieramosca e non a lui, diceva fra denti: Che non
vi sia modo di farla costar cara a questa pazzarella?</p>

<p>Ettore dal canto suo era combattuto da avversarj pensieri: non
gli passava neppur pel capo di dar retta alle lusinghe della
bella Spagnuola, prima per esser nel cor suo troppo viva
l'immagine di Ginevra, poi, anche senza questo motivo,
avrebbe avuto senno abbastanza per non volersi dar buon
tempo colla figlia di Consalvo; ed essa con siffatti modi non
sarebbe mai stata tale da giungere al suo cuore, chè non
era Ettore di quelli, i quali in questo genere son sempre
pronti ad afferrar l'occasione. Per un altro verso gli rincresceva
di poter passare per iscortese, villano, e forse peggio;
chè pur troppo fra le contraddizioni umane v'è quella di voler
chiamar cattive certe cose, e sciocco e dappoco nello
stesso tempo chi non le vuol fare. Durante il resto del ballo
andò sempre lavorando colla mente per trovar modo di salvar,
come suol dirsi, la capra e i cavoli; e dopo aver molte
volte mutato progetto, alla fine vedendo che il momento
s'avvicinava, si dispose risolutamente a correr qualunque
rischio prima di esporsi a far torto a Ginevra. E pensando
che essa, mentre egli si trovava fra quelle feste, era in un
povero chiostro in mezzo al mare, abbandonata da tutti, e
probabilmente col pensiero in lui, si struggeva d'aver avuto
anche un momento altri rispetti maggiori dell'amor suo, e
perciò, appena finito di ballar con Donna Elvira, sollecitò a
levarsi da quel luogo, e pensando metter per iscusa uno di
quei mal di capo che servivano nel secolo XVI, come servono
nel XIX in tante occasioni, si disponeva a lasciare il
ballo ed andarsene a casa.</p>

<p>I giovani, che avean preso parte a questa contraddanza,
per essere più svelti e perchè tale era l'uso, s'eran tolto i
mantelli che portavano sulla spalla sinistra, e gli avean tutti
insieme deposti in una camera attigua rimanendo in giustacore
e calzoni, per la maggior parte di raso bianco. Fanfulla
ed Ettore eran vestiti di questo colore, e somigliavan per
la statura e per il sott'abito l'uno all'altro perfettamente; solo<span class="pagenum"><a name="Page_170" id="Page_170">[Pg 170]</a></span>
riprendendo i mantelli si sarebbe notata fra loro una differenza:
Fieramosca lo portava azzurro ricamato d'argento;
quello di Fanfulla era vermiglio.</p>

<p>Ettore trovato Diego Garcia, lo pregava volesse scusarlo
presso Consalvo e la figlia se pel dolor di capo era obbligato
partirsi; e s'avviò alla camera ov'era il suo mantello: quando
fu presso a varcar la soglia, in un momento in cui avendo
la folla fatto un poco di largo, egli si trovava non aver
presso veruno, si sentì batter sulla spalla una leggera percossa
come d'un corpo sodo che cadesse dall'alto, e, guardandosi
ai piedi ove era di rimbalzo caduto, fide una cartolina
piegata che conteneva qualche cosa di grave. Guardò
in su alla loggia d'onde pareva venuta, e vide che nessuno
fissava lo sguardo in lui. Stava per passar oltre: pure si
chinò, la raccolse, e spiegatala vi trovò dentro un sassolino
che vi era stato posto solo per darle peso, onde gettandola
si potesse dirigere. Vi era scritto in modo grossolano ed appena
intelligibile: «Madonna Ginevra debb'esser rapita di
Santa Orsola per volere del duca Valentino al tocco delle tre
ore. Chi vi dà quest'avviso v'aspetta con tre compagni al
portone di Castello, ed avrà una zagaglia in mano.»</p>

<p>Un brivido scorse ad Ettore fin nelle midolle dell'ossa, e
gli si raddoppiò ricordando che le due ore e mezzo eran già
sonate all'orologio della torre da un pezzo. Non v'era un momento
da perdere: pallido come un uomo che ferito a morte
faccia gli ultimi passi e stia per cadere, in un lampo trovò
la porta, e giù a gambe per lo scalone si gettò a precipizio
così come si trovava senza mantello e senza berretta, facendo
restare maravigliati quanti s'imbattevano in lui; e
correndo quanto poteva, giunse al luogo indicato con tanto
impeto, che si dovette attenere per fermarsi al grosso anello
di ferro del portone; l'arco dell'entrata era scurissimo; guardò
ansando pel correre e per l'angoscia, quando, scostandosi
dal muro contra il quale stava appiattato, venne avanti l'uomo
della zagaglia.</p>

<p>La partita di Fieramosca dal ballo così a furia, e tanto
mutato in viso, fu osservata da molti, ma non pensarono a
seguirlo, udendo da Garcia il motivo che ne era stato addotto<span class="pagenum"><a name="Page_171" id="Page_171">[Pg 171]</a></span>
da Ettore medesimo. Inigo però e Brancaleone, che più degli
altri lo amavano, non potendosi così di leggieri soddisfare,
gli tennero dietro, e quantunque non lo potesser raggiungere,
l'ebbero però sempre in vista, e furono al portone
pochi momenti dopo di lui.</p>

<p>Trovarono Fieramosca che, afferrato Pietraccio, lo trascinava
dicendo:&mdash;Andiamo dunque, presto, presto.&mdash;Vide
i compagni, e disse loro con gran prestezza:&mdash;Se mi siete
amici, venite meco ed ajutatemi contra quel traditore del
Valentino; entriamo in un battello, siamo sette uomini, saremo
presto a Santa Orsola.&mdash;Brancaleone, guardando sè
ed i compagni, rispondeva:&mdash;E dove son l'armi?&mdash;Difatti
nessuno di lor tre avea neppur la spada. Fieramosca dava
in ismanie, batteva i piedi, cacciandosi le mani nei capelli e
pareva presso ad uscir di senno. Allora Brancaleone, che al
bisogno sapeva trovar parole e ripieghi diceva:&mdash;Tu Ettore
va al mare con costoro, metti in ordine il battello e i remi,
ed aspettaci: e tu Inigo vien meco;&mdash;e partì con lui correndo,
mentre Fieramosca gli gridava dietro:&mdash;Presto,
presto: son tre ore a momenti;&mdash;e quantunque i suoi amici
non intendessero nè il senso di queste parole, nè il motivo
di tanta fretta, conoscendo che dovea esser cosa di gravissima
importanza entraron di volo nella casa dei fratelli Colonna
e nella saletta terrena ov'eran l'armi, e spiccati dal
muro giachi, elmi e spade per tre persone, con egual precipizio
si cacciarono a correre, e l'ebber tosto raggiunto che
già stava in barca: vi buttaron quelle loro armature, e saltandovi
dentro Inigo ch'era rimaso l'ultimo con un piede
appuntato alla riva la spinse in mare, ed arraffati i remi vi
si curvavan sopra, e li facevan piegar per lo sforzo. Uscendo
dai piccol porto che era dietro la rocca dovean passar sotto
la torre dell'orologio: quando vi furono, s'udì su dall'alto
quello scattare che fanno le ruote poco prima di batter l'ore.
Il povero Ettore si curvò nelle spalle abbassando il capo con
un moto istantaneo, come se avesse aspettato che quella
torre gli cadesse allora allora sul cranio; dopo alcuni secondi
il campanone diede i tre tocchi fatali, e se ne udì il suono<span class="pagenum"><a name="Page_172" id="Page_172">[Pg 172]</a></span>
cupo che, perdendosi nell'aria in oscillazioni decrescenti,
venne debolmente ripetuto da un eco lontano.</p>

<p>Prima di veder l'esito del viaggio di costoro ci conviene
per poco ritornare nella sala del ballo.</p>

<p>Fanfulla, che il caso o la sua astuzia avea reso padrone
del segreto di Donna Elvira, s'era disposto in cuor suo di
farselo fruttare, ma non sapeva trovarne il modo; finchè,
vedendo partire con tanto impeto il suo preferito rivale senza
mantello nè berretta, gli nacque un pensier pazzo; ed egli
che mai non istava un momento in forse ove si trattasse di
soddisfare un capriccio, che che ne dovesse venire, tosto più
pazzamente si pose ad eseguirlo.</p>

<p>Avea tenuto d'occhio la figlia di Consalvo, e l'avea veduta,
appena finito il ballo, avviarsi alla loggia, e conobbe che
non s'era potuta avvedere della partita di Fieramosca. Corse
sollecito alla camera dei mantelli ove tutti avean ripreso il
loro, e v'era rimasto soltanto, oltre il suo, quello di Fieramosca
e la sua berretta di velluto scuro ornata di molte piume
cadenti: se la pose in capo in modo che le piume gli
adombrassero parte del volto; sulle spalle si gettò il mantello
azzurro del suo amico, e, a non guardarlo in viso,
ognuno avrebbe detto che era Fieramosca. Così vestito, se
n'andò fra gente e gente, cheto cheto sulla loggia ove non
eran lumi, e venivan soltanto dissipate le tenebre dal chiarore
di quelli di dentro: molte casse d'agrumi disposte intorno
ad una vaschetta, dal mezzo della quale zampillava
l'acqua, ingombravano il luogo in modo che era facile celarsi
da quelli che vi fosser venuti uscendo dalle sale del
ballo. Quando Fanfulla entrò sulla loggia, per sorte non
v'era persona; andò avanti cautamente, e vide Donna Elvira
seduta presso al parapetto che dava sul mare, con un
gomito appoggiato alla ringhiera di ferro; reggendosi ella il
capo colla mano stava immobile guardando il cielo.</p>

<p>La luna era oscurata in quel momento da alcune nuvolette
che le passavano avanti spinte dal vento. Fanfulla conobbe
che se non coglieva quel punto, tornando chiaro, sarebbe
stato più probabile che fosse riconosciuto; s'accostò pianamente
in punta di piedi a Donna Elvira, che non lo sentì<span class="pagenum"><a name="Page_173" id="Page_173">[Pg 173]</a></span>
finchè non le fu vicino; e quando ella volse il capo per guardarlo,
Fanfulla abbassando il suo con molta grazia e destrezza,
in atto di riverenza pose un ginocchio a terra vicino
a lei, e, presale la mano, v'impresse su le labbra, e seppe
così ben fare che riuscì a celare il viso interamente, e la figlia
di Consalvo non ebbe il più leggier dubbio ch'egli non
fosse Fieramosca.</p>

<p>Fece per ritrarre a sè la mano, e ciò, secondo l'usanza di
tutti i tempi, le fu con perdonata violenza vietato: quantunque
l'indole di Donna Elvira fosse capricciosa, leggera e fatta
a suo modo, vogliamo però credere che il trovarsi in un
colloquio così stretto con un giovane, le facesse provare un
certo rimorso, e tremasse anche in parte pel sospetto di non
venir ivi trovata dal padre o più ancora dalla sua severa
amica.</p>

<p>Un soffio di vento più forte tolse alla luna il velo che la
copriva; e questa, essendo piena, rischiarò di un raggio limpidissimo
tutto quel luogo, ed il fulgido vestire di Fanfulla
e d'Elvira. Forse nessun de' due se n'accorgeva; ma un grido
acidissimo di una voce femminile, che veniva dal piè
della loggia alta poche braccia sul mare, li fece riscuotere;
e conoscendo che altre persone del ballo avendolo udito potevan
uscir sulla loggia, sollecitamente tornarono per diverse
parti nella sala, ove i pochi che avean posto mente a quel
grido, distratti da altre idee, più non se ne curarono. Il primo
era però stato seguìto da un secondo più debole, e che
morendo fra le fauci di quella che lo gettava, fu seguìto dallo
strepito sordo d'un corpo umano che cadde nel fondo d'un
battello; ma la loggia era deserta: nell'interno tutti erano
intenti alla festa: nessuno s'affacciò per vedere qual fosse
la meschina che domandava soccorso.</p>

<p>Mentre queste cose accadevano nella rocca, la barchetta
che portava Fieramosca e i suoi compagni, spinta da sette
uomini robusti volava ondeggiando sul mare alla volta del
monastero, lasciandosi dietro una lunga striscia di spuma.
Brancaleone vedendo che Fieramosca non pensava che a
buttarsi sul remo con quanto n'avea nelle braccia, disse risolutamente:&mdash;Orsù,
Ettore, non so dove ci conduca, ma<span class="pagenum"><a name="Page_174" id="Page_174">[Pg 174]</a></span>
per certo, non par cosa da motteggio, e se s'ha a far davvero,
finchè questi giachi sono in fondo alla barca ci vorranno
giovar poco.&mdash;Persuasi da queste parole, si misero quell'arme
attorno, usando cautela che un solo per volta lasciasse
il remo per vestirsene. Cintesi le spade ed allacciatisi in
capo certi cappelli di ferro leggeri, si diedero a vogare con
nuova furia, sempre ficcando gli occhi pel piano del mare
se potessero scoprire i loro avversarj. Ettore, strada facendo,
raccontò con interrotte parole per qual cagione gli occorresse
il loro ajuto: videro in quella una barchetta poco lontana,
e si torsero a quella volta; ma nell'avvicinarsele s'accorsero
che era condotta da una sola persona che lentamente
andava verso Barletta. Per non perder tempo si drizzarono
di nuovo al monastero senza aver potuto chiarirsi della
figura di quello che remigava. Inigo consigliava che s'andasse
accosto se mai avesse saputo o visto nulla; ma Ettore
nol permise: l'ora fissata era trascorsa, e appena poteva
sperar di giungere in tempo. Eppure se avesse seguìto il consiglio
d'Inigo quante sventure avrebbero sfuggite!</p>

<p>Il monastero di Santa Orsola si veniva facendo più grande.
Fieramosca vi teneva gli occhi fitti, e vedeva tutte le finestre
senza lume: a due tiri d'archibugio, ecco da manca
venir un battello basso e lungo che andava come una rondine
a fior d'acqua. Ettore, Inigo e Brancaleone dissero sotto
voce e tutti insieme:&mdash;Eccoli&mdash;; e voltata la prora a
quella banda, raddoppiaron gli sforzi: l'altra barca, accorgendosi
del loro disegno, si mise presto a fuggire: ma ai
persecutori parve triplicato il vigore: visibilmente diminuisce
lo spazio che separa i due battelli; già si possono udir le
parole dall'uno all'altro; già Fieramosca alzandosi quanto
può, senza lasciar il remo, scorge una donna stesa a poppa
con due uomini che la guardano, e grida:&mdash;Traditori!&mdash;con
un ruggito che rimbomba entro le mura del monastero.</p>

<p>&mdash;Andiamo, andiamo, voga, arranca&mdash;dicevan tutti insieme
affannati, e co' denti stretti; ma già quasi colla prora
toccano la poppa nemica. Ettore presto come il baleno lascia
il remo, e colla spada in alto si lancia fra i nemici che spingendo
l'arme innanzi l'aspettavano bene apparecchiati. L'urto,<span class="pagenum"><a name="Page_175" id="Page_175">[Pg 175]</a></span>
che dovette dar al suo battello per ispiccare il salto, lo
fece rimaner addietro dall'altro, onde si trovò solo, e ricevette
nel busto e nel capo parecchi colpi, dai quali lo scamparono
il giaco e la cervelliera. Ma già i suoi compagni, vedutolo
in tanto pericolo, lo avevan raggiunto. Pietraccio che
si trovava più vicino, salta il secondo, ma non fu appena
ove credeva trovare il Valentino, che un colpo di remo sul
capo lo batte in terra tramortito. Inigo e Brancaleone sono
accanto ad Ettore, e combattendo in tanta strettezza spada
a spada (e tutti la sapean maneggiare), nè essi potean molto
nuocere ai nemici, e nè pure riceverne gran danno, avendoli
di fronte ristretti nel fondo della barca; onde a vicenda
si davano e si ribattevano colpi e stoccate con grandissima
prestezza; ed in questa confusione facendo barcollare il battello
andavano ora di qua ora di là a rischio di farlo rivoltare.</p>

<p>I compagni di Pietraccio non avean potuto venir avanti a
combattere, chè il luogo non capiva più di tre uomini di
fronte; ma non perciò furono inutili. Presero la donna rimasta
a poppa, e di peso la portarono nella loro barca. Della
qual cosa accortisi i tre combattenti (così consigliando
Brancaleone sotto voce) pianamente si venner ritirando, e
saltati a un tratto da questa nella loro, permisero agli altri
di scostarsi. Ettore non si sarebbe così facilmente levato dal
giuoco, se fra' nemici avesse ravvisato il Valentino; ma non
vedendolo, conobbe che in questo fatto aveva soltanto posto
a rischio i suoi bravi, e gli parve troppo bassa impresa imbrattarsi
nel loro sangue. Di più, visto che Ginevra era salva
(almeno così stimava) credette miglior partito attendere
a riconfortarla. Don Michele dall'altra si rose di vedersi rapire
il frutto di tante brighe, e di non aver pensato nella prima
confusione a metter la donna in salvo a prora; ma la cosa
era fatta, e ben sapeva che voler ora tentare contra questi
giovani bravissimi di riaver la sua preda, era un voler
fare un buco nell'acqua. Ma lo sgherro del Valentino non
avea però lasciata la sua sconfitta interamente senza vendetta.
Mentre i tre compagni si ritraevano alla lor barca, gli
era venuti stringendo colla spada nella diritta e 'l pugnale<span class="pagenum"><a name="Page_176" id="Page_176">[Pg 176]</a></span>
nella manca; ed a Fieramosca, che era rimasto l'ultimo, vibrò
molti colpi, e nell'atto che scavalcava l'orlo, gli venne
fatto di pungerlo colla daga leggermente nel collo, ma nel
calore della mischia Ettore non se n'avvide.</p>

<p>Così scostatisi scambievolmente, gli uni seguirono il loro
viaggio verso Barletta, e gli altri si drizzarono al monastero.</p>

<p>La donna era avvolta in un lenzuolo. Fieramosca tutto ancora
ansante la pose seduta meglio che potè, e liberatala dal
panno che la copriva, invece di Ginevra trovò Zoraide svenuta:
in tutt'altro momento avrebbe benedetto Iddio d'averla
liberata; ma allora si trovava non aver fatto nulla
quando credeva tutto finito. Che cos'era stato di Ginevra?
Come trovava ora qui costei? Sospirò profondamente, battendosi
col pugno la fronte, ed affrettando sè e i compagni
(stupiti di non vederlo contento, poichè non conoscevano lo
scambio), in pochi momenti si trovò nell'isola, e su per le
scale in un lampo fu nella camera di Ginevra: trovò tutto
aperto e tutto vuoto, e l'isola e il monastero in profonda
quiete. Mentre usciva per cercar altrove qualche contezza, i
suoi compagni giungevan nell'andito sorreggendo Zoraide
che aveva ripreso gli spiriti, e che alle premurose interrogazioni
di Fieramosca non sapeva risponder altro se non
che, verso le tre ore era stata svegliata a un tratto da molti
uomini, i quali, entrandole in camera, l'avean avvolta nel
lenzuolo e portata con loro in una barca, e d'altro non si ricordava;
che di Ginevra non sapeva nulla, non avendola veduta
dalla metà dello scorso giorno, in cui essendosi accorta
che stava sopra di sè malinconica, avea creduto bene di non
darle noja, ed all'ora solita era andata a letto senza cercar
di lei.</p>

<p>Tutta questa storia Ettore l'ascoltava in piedi, cogli occhi
fitti in Zoraide, ed alla fine delle sue parole si veniva a mano
a mano mutando in viso facendosi pallido ed infossando
le gote: all'ultimo dovette sedere, e facendo forza per rialzarsi,
le ginocchia gli mancavano. Uno di loro intanto era
andato a picchiare alla porta del chiostro, e fatto risentir
Gennaro, ritornava col lume. Brancaleone ed Inigo rimaser<span class="pagenum"><a name="Page_177" id="Page_177">[Pg 177]</a></span>
colpiti all'aspetto di Fieramosca cambiato in pochi momenti
da metter spavento, e l'attribuirono alla fatica ed all'angoscia
dell'animo. Tentò la seconda volta di rizzarsi, ma le forze
l'aveano abbandonato interamente, e ricadendo col capo
in dietro sulla sedia disse con voce alterata:&mdash;Brancaleone!
Inigo! io mi sento il maggior male ch'io avessi mai, e non
sono da tanto che potessi alzar una penna, non che la spada:
il tempo vola, e che cosa sarà di Ginevra? Potessi ritornar
gagliardo un'ora!... e poi esser fatto in polvere.... Vi
prego, carissimi compagni, non tardate un momento.... andate
voi.... neppur so dirvi dove.... ma tornate a Barletta,
cercate, liberate costei, trovatela in tutti i modi. Dio eterno!
ch'io non possa far un passo per lei!....&mdash;e volle riprovare,
ma non gli fu possibile, e di nuovo pregò più caldamente i
compagni che lo lasciassero, e corressero ad ajutar la donna;
ed aggiunse tante istanze che coloro, conoscendo non
esser tempo da perder in consigliarsi, promettendogli di tornar
presto con qualche nuova, lo lasciarono; e, messisi in
mare con egual prestezza, si dirizzarono alla città.</p>

<p>Zoraide intanto tutta sollecita si dava da fare per soccorrere
il suo liberatore con parole ed atti pieni di tenera amorevolezza,
e slacciatogli l'elmo s'affannava a sfilargli il giaco
di maglia: quando vi fu riuscita, nell'asciugargli la fronte
e 'l collo dal sudor freddo che ne grondava, si accorse
della ferita che avea toccata poco sotto il collarino della camicia.</p>

<p>&mdash;Ohimè! sei ferito!&mdash;gridò; e tosto con un panno tergendo
il poco sangue che era uscito, e che, nascondendo la
ferita, la facea parer maggiore, si racquetava vedendola così
leggera e diceva:</p>

<p>&mdash;Oh non è nulla! è una scalfittura;&mdash;ma riguardando
poi più attentamente col lume, vedeva intorno alla ferita formarsi
come una rosa d'un rosso pavonazzo, ed osservando
il viso di Fieramosca vi scorgeva negli occhi e sulle labbra
nascere un certo livido, le mani e l'orecchie color di bossolo,
fredde ed irrigidite. Per esser nata e vissuta in levante,
avendo pratica di trattar ferite d'ogni specie, tosto le nasceva
il sospetto che il pugnale fosse avvelenato. Pregava il<span class="pagenum"><a name="Page_178" id="Page_178">[Pg 178]</a></span>
giovane a porsi sul letto; e reggendolo, non senza fatica,
riusciva a farvelo salire; tastandogli il polso lo sentiva batter
lento lento e come imprigionato.</p>

<p>Ma le pene del corpo eran nulla per Fieramosca a petto
delle idee angosciose che a mano a mano gli s'andavano
moltiplicando, presentandosi alla sua mente sotto forme
sempre nuove. I casi accaduti in quella sera, ed il pericolo
di Ginevra non gli avean lasciato fin allora pensare ad altro
che ad essa; ma come al condannato l'ultima notte della sua
vita, se può aver qualche ora di sonno, nello svegliarsi gli
piomba tutt'a un tratto sul cuore l'idea della morte imminente,
nello stesso modo appena potè Fieramosca risentirsi
dallo sbalordimento in cui era, gli sovvenne della sfida, del
giuramento prestato di non esporsi a rischi di riportar ferite:
pensò della vergogna che era per incontrare mancandovi,
del dolore di non poter alzar la spada coi suoi compagni;
dello scherno che farebbero i Francesi di lui, del perduto
onore italiano; e queste immagini tutte insieme lo saettarono
di tanta forza nella parte più sensibile del cuore, che tutti
i muscoli del suo corpo si contrassero con un moto convulsivo,
e gli uscì dal petto un sospiro così amaro, che Zoraide
balzò in piedi sbigottita, domandandogliene la cagione. Ettore
esclamava:</p>

<p>&mdash;Io son vituperato per sempre! La sfida, Zoraide, la sfida!
(si batteva col pugno la fronte); mancano pochi giorni,
e mi sento ridotto di qualità, che non potrei tornar gagliardo
neppure in un mese. Oh Dio! per che gran peccato mi
tocca questa sciagura?&mdash;</p>

<p>La giovane a queste parole non sapeva che rispondere,
ma probabilmente più che alla battaglia pensava al presente
pericolo di colui che tanto le stava nel cuore; pericolo che
la sua esperienza le mostrava ogni tratto divenir più grave.
A quel momento d'orgasmo avea con un subito passaggio
tenuto dietro una specie di letargo: era caduto supino, la
testa rovesciata sul guanciale, più pallido che mai; il batter
delle vene del collo si mostrava convulse, e, guardando Zoraide
la ferita, trovò il rosso attorno cresciuto quasi d'un
dito.</p>

<p>Ed Ettore pur seguitava a dolersi, e diceva:&mdash;Ecco il<span class="pagenum"><a name="Page_179" id="Page_179">[Pg 179]</a></span>
campione dell'onore italiano! ecco il glorioso fine della battaglia,
delle braverie e dei vanti che n'abbiamo menati! eppure
in faccia a Dio, dov'è il mio delitto? potevo fare altrimenti
che non ho fatto?&mdash;</p>

<p>Ma queste ragioni eran ben lungi dal recargli sollievo, e
pensava:</p>

<p>&mdash;E a chi racconterò questa storia? a chi dirò le mie ragioni?
ed anche dicendole non parrà vero ai nemici poter
fingere di non crederle, e dire: Ettore immaginò queste
ciance perchè avea paura di noi.&mdash;</p>

<p>Mentre con queste immaginazioni s'agitava la mente, il
veleno pur troppo innestatogli dal pugnale di Don Michele
faceva progressi serpendogli per le vene che si diramano
sulla superficie del cranio, e a gradi a gradi si sentiva intorbidare
la vista ed il lume dell'intelletto, con uno stiramento
alle tempie pel quale gli pareva veder tutti gli oggetti
prima traballare, poi dar volte sempre più rapide, sparse
di punti lucidi che l'abbagliavano. Zoraide gli stava ritta
accanto guardandolo tutta sgomentata e tremante, ed Ettore
le teneva in viso gli occhi aperti e fissi. E con quella
vacillazione di sensi, al debol chiarore del lumicino che andava
morendo, vedeva progressivamente scomporsi le fattezze
della giovane e i suoi lineamenti mutarsi in quelli di
La Motta: questa larva stirando gli angoli della bocca formava
un riso amaro e spaventevole; andava ingrossando e
dilatando le labbra, e n'usciva la forma di Grajano d'Asti,
che da piccolo a poco a poco cresceva, e spalancate anch'esso
le fauci in egual modo, produceva la pallida sembianza
del Valentino: così queste forme nascendo l'une dall'altre
presentarono come una fantasmagoria di quei personaggi
che dovevano a quell'ora star più spiccatamente dipinti nella
mente dell'infermo. Fra l'altre venne anche l'immagine
di Ginevra alla quale, chiamandola a nome con parole caldissime
d'amore, diceva: Lasciarmi morir così! io che t'amai
tanto! levami di questo pozzo..... toglimi queste tarantole
che mi strisciano sul viso.... Ed altre tali vane parole.
Al fine delle quali, tutte le figure che credeva scorgere, si<span class="pagenum"><a name="Page_180" id="Page_180">[Pg 180]</a></span>
vennero confondendo insieme, formarono dapprima una tinta
unita, rossa e tremola come un lampeggiar prolungato,
che poi oscurandosi e perdendosi gradatamente si estinse
del tutto, quando le facoltà morali e corporee del giovane
furono interamente sospese.</p>
</div>

<hr class="chap" />

<div class="chapter">

<h2><a name="CAPITOLO_DECIMOSESTO" id="CAPITOLO_DECIMOSESTO">CAPITOLO DECIMOSESTO.<br />&mdash;</a></h2>

<p class="pn">Per condurre di pari il racconto de' molti accidenti che
accaddero separatamente in quella sera ai varj attori di questa
storia, ci è convenuto lasciar il lettore sospeso sul conto
di ciascuno; e quantunque sia questo il costume di molti
narratori, non crediamo che riesca gradito quando il libro
che si ha fra le mani è da tanto d'inspirar il desiderio di
conoscere il fine. Non ci scuseremo presso il lettore d'aver
seguìto un tal metodo, che del resto era indispensabile nel
caso nostro: questa scusa sarebbe un atto di vanità che potrebbe
far ridere alle nostre spalle; e la modestia, che in alcuni
è una virtù, in molti è un tornaconto.</p>

<p>Comunque stia la cosa, dobbiamo abbandonar per poco
anche Fieramosca; tornar alla rocca e trovar il Valenza che
vi lasciammo nelle camerette basse guardanti la marina.</p>

<p>Il primo de' due fini pei quali s'era condotto all'esercito
spagnuolo, malgrado la sua astuzia, gli era andato fallito;
nè avea potuto infondere a Consalvo bastante fiducia per
indurlo a far lega con esso lui, od almeno a spalleggiarlo.
Lo Spagnuolo, serbandogli fede quanto al tenerlo celato,
avea declinate le sue domande, accogliendolo poi del resto
con quell'onore che, se non si doveva alle sue qualità,
si credeva dovuto al suo grado. Nei sette o otto giorni che
scorsero fra l'attaccarsi e lo sciogliersi di questa pratica,
stette così quasi sempre chiuso nelle sue camere per non dar
indizio di sè; e se qualche rara volta uscì a prender aria, fu
di notte e colla maschera al viso, come in quel secolo s'usava<span class="pagenum"><a name="Page_181" id="Page_181">[Pg 181]</a></span>
fra gli uomini d'alto stato, e spesso per ajutare col segreto
le poco lodevoli operazioni. Ma, come dicemmo, alle
mire politiche s'univano macchinazioni contro quella che
era stata ardita abbastanza per mostrargli sprezzo; e queste
macchinazioni, mediante la destrezza di Don Michele, e secondo
le sue promesse, dovevano in quella sera avere il loro
effetto. Parrà forse difficile ad alcuno il concepire come quest'insigne
ribaldo, rotto ad ogni sfrenatezza, potesse tanto
stimare il possesso di una femmina, e seguirne con tanto
studio la traccia. Ed in fatto sarebbe errore l'ammettere che
l'amore, anche nel senso più abbietto, guidasse i desiderj
del Valentino. Ma Ginevra aveva resistito, resistito mostrando
sprezzo ed orrore per lui; viveva, a creder suo, felice
con un altro; gli pareva rimanere al di sotto e schernito:
e chi nell'universo doveva potersi vantare d'aver fatto
stare Cesare Borgia?</p>

<p>Di quante donne aveva incontrate che avesser pregio di
bellezza, tutte aveva lasciato o colpevoli od infelici; e ve
n'era pur fra queste delle virtuose e dabbene, e di tali che
strette per sangue ad uomini potenti dovevan tenersi sicure.
Si poteva ora sopportare che una femminella poco nota e
meno curata si facesse beffe a tal segno di lui che faceva tremare
Italia da un capo all'altro?</p>

<p>A quest'ora però il Valentino si trovava presso a poter far
le sue vendette, e diceva fra sè: il disagio d'essere stato in
questa segreta me l'avrai da pagar caro! E per verità il soggiornare
in camerucce simili ad una prigione, avvezzo com'era
al vivere splendido della corte romana, doveva parergli
duro, se a quell'uomo fosser mai parse dure cento privazioni
per ottenere un suo fine. I modi tuttavia d'impiegare il
tempo non gli erano mancati interamente. Oltre le ore che
aveva dovuto passar con Consalvo, e quelle spese ad ordir
con Don Michele la traccia di loro impresa, gli pervenivano
pure di giorno in giorno dalla Romagna messi che spediti di
colà da' suoi più fidati gli portavan lettere, carte, avvisi sugli
affari correnti; giugnevano e ripartivano la notte, verificando
in ogni cosa l'asserzione di Niccolò Machiavelli che,
scrivendo al Comune di Firenze poco prima di quest'epoca,<span class="pagenum"><a name="Page_182" id="Page_182">[Pg 182]</a></span>
diceva: <i>Di quante corti sono al mondo, quella ove più si serba il
segreto è la corte del duca</i>. E benchè non aggiungesse chiaramente
il perchè, lasciava intendere che alle lingue imprudenti
veniva imposto il silenzio dell'avello.</p>

<p>Questa corrispondenza si manteneva per mezzo di legni
leggieri che, navigando terra terra dalla Romagna, s'appiattavano
fra certi scogli a piè del Gargano; di là con una
barchetta a notte chiusa giungeva il messo alla rocca, e dalle
loro ciurme composte d'uomini scelti aveva Don Michele tolto
i compagni che alla sua impresa gli bisognavano. In questa
sera, mentre il castello era pieno di romori e di suoni,
stava il Valentino seduto avanti ad una tavola al lume d'una
lucerna, ripassando, per ingannar l'ore, molte carte che i
corrieri dei giorni innanzi gli avevan recate. Era vestito d'una
cappa riunita d'avanti da una fila di piccoli bottoni, col
busto e le maniche di raso nero piuttosto strette, e sovr'esse
molte strisce di velluto bianco volanti, e solo riunite al
braccio in quattro luoghi da' cerchi del medesimo panno:
presso il collarino della cappa tre o quattro bottoni aperti
lasciavan vedere un giaco di finissima maglia d'acciajo che
portava sempre di sotto: abito che fu dal duca usato sovente;
e chi ha visitato in Roma la galleria Borghese si ricorderà
d'avervi veduto il ritratto suo per mano di Raffaello,
vestito in tal guisa. Malgrado la forza della sua complessione,
era travagliato di tempo in tempo da un umore acre della
specie degli erpeti, che ora gli serpeggiava latente pel
sangue, ora si scopriva alla cute e sulla faccia specialmente,
ed allora la livida pallidezza del suo volto si cangiava in un
rosso spugnoso pieno di bolle, dalle quali stillava umore, e
la schifosa deformità del suo viso era tale da metter ribrezzo
anche nelle persone che di continuo gli stavano vicine;
nè un'anima simile alla sua poteva vestirsi d'una forma che
più ne facesse il ritratto. Per la vita sedentaria menata in
quei giorni tanto contra il suo solito, e per virtù della primavera
s'erano sprigionati quegli umori infetti con grandissima
forza, deturpandogli più che mai i lineamenti, ed inducendo
in tutto il suo essere una inesplicabile ed irrequieta
rabbia, conseguenza ordinaria di tali malanni.</p>

<p>Verso le due ore, quando nelle sale al disopra stava cominciando<span class="pagenum"><a name="Page_183" id="Page_183">[Pg 183]</a></span>
il ballo, la porta della camera del duca fu spinta
leggermente ed aperta da un uomo vestito di calzoni rosso-oscuri
stretti alla carne, d'una cappa che gli giungeva a mezza
coscia, con un cappuccio nero sugli occhi, spada, pugnale,
ed un involto sotto braccio. Il Valentino alzò il viso; e colui
entrando, e facendo riverenza, deponeva sulla tavola l'involto,
senza che da nessuno dei due venisse profferita parola:
messa il duca una mano sull'involto diceva al messo:</p>

<p>&mdash;Stanotte mi leverò di qui: va nell'ultima di queste camere,
chiudiviti; e per cosa che ascolti, non venir se non
ti chiamo.&mdash;</p>

<p>L'uomo uscì per la porta in faccia a quella dalla quale era
entrato, e Cesare Borgia trattosi d'accanto un pugnaletto che
radeva, tagliò i cordoni di seta vermiglia che coi sigilli apostolici
legavano una lettera in carta pecora che gli scriveva
papa Alessandro. Nell'aprirla uscì dell'interno rotolando sulla
tavola un globetto d'oro; alla vista del quale il duca balzò
in piedi con sospetto; e guardando più attentamente i sigilli
e lo scritto, si veniva rassicurando e si riponeva a sedere.</p>

<p>Nè si voglia attribuire questo suo sbigottimento a timor
panico: erano tanti i modi in quel secolo d'apprestar veleni,
e persine di mandarli chiusi in lettere in forma che all'aprirle
facessero immediatamente il loro effetto, che era perdonabile
il duca se la vista d'un oggetto che non aspettava
l'aveva colpito: e se v'era al mondo uomo che dovesse alla
prima pensar al peggio, era esso sicuramente.</p>

<p>La lettera era scritta in una cifra della quale nessuno
aveva la chiave fuorchè egli ed il papa; per la pratica fatta
la lesse correntemente, e la sua sostanza era questa:</p>

<div class="blockquot">
<p class="p1"><i>Il pontefice essere stato tentato dall'oratore del Cristianissimo
onde fermasse con questo i patti d'una lega contra il re cattolico
per ispogliarlo del reame: offrendo nell'istesso tempo d'unir
le sue forze a quelle della Chiesa per l'impresa di Siena e degli
Stati del Co. Giordano. Non aver però il papa creduto bene di
scendere a questi accordi prima di sapere a che termini fosse la
pratica attaccata dal Valentino con Consalvo.</i></p>

<p><i>Avere dalla madre e dall'amica del cardinale Orsino avuta<span class="pagenum"><a name="Page_184" id="Page_184">[Pg 184]</a></span>
una somma in denaro ed una perla di mirabil bellezza, trafugate
entrambe dal palazzo di monte Giordano, quando era andato
a sacco per ordine del papa dopo la morte del duca di Gravina,
Vitellozzo e Liverotto da Fermo.</i></p>

<p><i>Volere che il duca tenesse le genti in pronto, onde alla morte
del cardinale sopraddetto potesse andare a campo a Bracciano,
ove gli Orsini e i loro consorti s'erano rannodati.</i></p>

<p><i>Per supplire poi alle spese che domandava l'esecuzione di tali
disegni, avere stabilito il pontefice di dar il cappello a Gio. Castellar
arcivescovo di Trani, a Franc. Remolino oratore del re
d'Aragona, a Francesco Soderini di Volterra, a monsignor di
Corneto segretario de' Brevi, e ad altri ricchi prelati, aspettando
che il figlio tornasse a Roma per decidere quanto venisse bene
di fare, onde impadronirsi de' loro tesori.</i></p>

<p class="b1"><i>In ultimo diceva essere stato ammonito che in quell'anno studiasse
guardarsi da un grave pericolo, e consigliato portasse indosso,
a sua salvaguardia, un globetto d'oro con entrovi un oggetto
di somma venerazione, simile a quello che si mandava al
duca al medesimo effetto.</i><a name="FNanchor_11_11" id="FNanchor_11_11"></a><a href="#Footnote_11_11" class="fnanchor">[11]</a></p>
</div>

<p>Quantunque i fatti accennati in questa lettera orribile,
sieno pur troppo veri, e che il tradimento ordito contra il
cardinale di Corneto specialmente, tornando in capo al papa,
come ognun sa, sia stato cagione della sua morte, siamo
stati in dubbio se dovessimo svelare tanto vituperio ai nostri
lettori. Ma se Iddio, per fini impenetrabili, ha permesso
che alcuno dei primi custodi delle cose più sante ne abusasse
sì bruttamente, forse nocerebbe voler nasconder le sue iniquità,
e ne riporteremmo taccia di parziali, e di cercar il
trionfo della parte e non della verità, cui per reggersi non
fa mestieri l'ajuto della doppiezza. I falli di papa Borgia, e
di altri ministri della Chiesa saranno pesati sulle bilance
incorruttibili dell'ira di Dio, e non è dato all'uomo antivederne
i giudizi: ma dalle ceneri di quei pontefici, non meno
che dalle tombe de' martiri, sorge una verità che ci mostra,
non sull'oro, non sulle spade, nè sulle arti cortigianesche,
ma sulle virtù evangeliche alzarsi e star gloriosa la croce di<span class="pagenum"><a name="Page_185" id="Page_185">[Pg 185]</a></span>
Cristo.</p>

<p>Al duca di Romagna, come si può immaginare nel leggere
la lettera di suo padre, vennero in mente riflessioni molto
diverse da queste. Volgendo alternativamente lo sguardo
allo scritto ed alla palla d'oro che si faceva girar fra le dita,
componeva il volto ad un sorriso nel quale appariva disprezzo
per un verso (poichè non credeva nè in Dio nè in
Santi), per l'altro una credulità timida e sospettosa, poichè
avea fede nell'astrologia: tanto è vero che l'intelletto ha bisogno
di veder un principio al di là del mondo corporeo.
Se anche non avesse disposto di partir la stessa notte per
Romagna, le cose contenute in quella lettera ve l'avrebbero
indotto. Una trama che doveva saziar la sua ambizione e
tanto impinguare i suoi forzieri era ben altra cosa che un
vano impegno di femmine. Pensò che non poteva molto tardare
a tornar Don Michele co' suoi; messosi perciò in seno
la palla d'oro coll'atto non curante di chi dice, «sarà quel
che sarà», si diede a metter insieme le carte ed altre cose
che dovea portar seco.</p>

<p>In pochi minuti tutto fu all'ordine. Ritornò a sedere come
prima; e per non saper che fare, si cavò di seno quella palla,
cominciò a guardarla e riguardarla, e farsela cadere da
una mano nell'altra pensando a ciò che conteneva, e a chi
gliel'avea mandata; e poi via via da un'idea in un'altra,
alla Religione di cui questi era capo, agli articoli di fede
ch'esso pure avea creduti un tempo, al suo splendido stato,
frutto della soggezione dei popoli all'autorità pontificia; e
dopo avere schernita in cuore la credulità di tanti, e pensato
«Io, a buon conto, me la godo alla barba di tutti», udiva
una voce che uscendo cheta cheta di sotto quest'edificio
di superbia, di violenza e d'irreligione, diceva «E se fosse
vero?»</p>

<p>Il duca non volendo prestarle fede, nè potendo farla tacere,
s'alzò con istizza, passeggiò per la camera, e fece alla
meglio che potè per distarsi. Tutto inutile. Quel <i>se fosse
vero</i> l'incalzava, infestandolo e togliendogli, se ardissi
dirlo, il sapore degli onori, del potere, di tutti i beni che<span class="pagenum"><a name="Page_186" id="Page_186">[Pg 186]</a></span>
possedeva. Si buttò sul letto, cacciando il volto con rabbia
fra i guanciali; e, dandosi del pazzo, riuscì poco a poco a
calmarsi. Gli si fecer gravi le palpebre, le chiuse, s'addormentò.</p>

<p>Ma nel sonno il corso delle sue idee rimanendo nella medesima
direzione, gli parve esser in Roma sulla strada che
da castello va a San Pietro. Il cielo, la terra erano sconvolti;
tutto diverso, tutto pieno di tenebre e d'urli. Egli si spingeva
per correr in San Pietro, e non poteva, ed ansava affannato:
gli parve d'esser tenuto, guardò intorno: erano
tutti coloro che aveva traditi, assassinati, avvelenati, e l'avean
pe' capelli e per le carni, con un gridar lungo e disperato.</p>

<p>Dopo, senza saper come, era in San Pietro, in un caos
inenarrabile, bujo, pieno di pianti, fra lo scuotersi delle
mura, l'aprirsi delle tombe, il vagar delle larve; ed egli,
sempre straziato dalle sue vittime che gridavan «Giustizia
di Dio!» pensava: questa è dunque il Giudizio che non volevo
credere!</p>

<p>E tirava alla disperata per andar innanzi, e cercar rifugio
pressa al papa che vedeva in fondo sul suo trono fra una
luce pallida e fioca. Ma l'impedivano di qua il fratello, duca
di Candia, colle ferite aperte, che invece di sangue gemevano
una linfa corrotta, e colla forma turpe e gonfia d'un
cadavere imputridito sott'acqua, di là il duca di Biselli, e
Astorre Manfredi, e donne, e fanciulli, che tutti piangendo
stendevano le braccia al papa gridando, giustizia e vendetta!
Il papa era chiuso in un gran piviale nero col triregno
in capo. Il viso grasso, vizzo, cascante d'Alessandro VI era
giallo come quello di un cadavere; e mentre la sua figura si
venne alzando lenta lenta, come rizzandosi in piedi, le grida
e i pianti furono coperti da uno scroscio di risa infernali
uscito dalla bocca di un demonio accovacciato colle ginocchia
al mento con queste parole: «Cristo, la fede, i papi...
tutte imposture» e questa ultima parola suonò sotto la volta
della chiesa come un lungo ululato.</p>

<p>Il duca n'avea ancor pieni gli orecchi, e già era cogli occhi
aperti, seduto sul letto, e svegliato del tutto.</p>

<p>Rimase un momento sbigottito, ma questo sogno rese<span class="pagenum"><a name="Page_187" id="Page_187">[Pg 187]</a></span>
però in lui più ferma la scellerata opinione che poteva commetter
qualunque delitto senza timor del castigo in un'altra
vita.</p>

<p>Mentre si rinfrancava con questo pensiero (eran sonate
le tre ore da pochi minuti), il ronzìo del parlare di tante
persone, i suoni, le grida d'allegrezza che scendevano dal
piano superiore della rocca giugnevan deboli per la grossezza
delle volte in quel piano terreno, allorchè quello stesso grido,
che avea interrotto il colloquio di Donna Elvira e Fanfulla,
fu udito dal duca molto più vicino, e quasi venisse di
dietro all'uscio suo, il quale metteva s'un poco di rena secca
che si trovava tra il mare e i fondamenti del castello. Uscì
a vedere chi l'aveva mandato, e non vide che un battello
vuoto la cui prora solcando la sabbia s'era fermata a riva:
guardò su alla loggia ed alle finestre, e non vide alcuno:
stava per rientrare nella sua camera, pure fece alcuni passi
avvicinandosi al battello, ed allungando il collo sopra gli
orli vi trovò nel fondo distesa una donna che col capo all'ingiù
fra le due mani tratto tratto si lamentava. Dopo un
primo movimento di sorpresa, subito si risolse; ed entrato
nel battello, postole un braccio sotto le ascelle, e coll'altro
alzandola alle ginocchia la levò di peso, e tramortita come
era, la portò dentro e la depose sul letto. Ma qual fu la sua
maraviglia quando, accostatole il lume per vederla in viso,
conobbe Ginevra! Gli era troppo rimasto impresso quel volto
per poter negar fede ai suoi occhi; ma come indovinare per
quale strano accidente gli venisse ora in mano così sola, ed
a quel che pareva avendo ingannate le insidie di Don Michele?</p>

<p>Di qui innanzi, diceva fra sè stesso, voglio credere almeno
vi sia il diavolo. Altri che un diavolo amico non potea servirmi
tanto a piacer mio. E posato il lume s'una piccola tavola
accanto al capezzale, seduto sulla sponda del letto,
studiava i moti del viso di Ginevra per cogliere il momento
in cui si fosse risentita; il piacere di potersi goder finalmente
una vendetta lunga, dolorosa gli accendeva gli occhi d'una
fiamma scorrente a guisa di scintilla elettrica fra ciglio e<span class="pagenum"><a name="Page_188" id="Page_188">[Pg 188]</a></span>
ciglio, e le macchie che gli deturpavan il volto, parea ribollissero
tingendosi d'un colore quasi sanguigno. Certo la faccia
d'un uomo, mettendo insieme la deformità fisica con
quella che induce nei lineamenti l'espressione del delitto,
non s'era mostrata mai sotto un aspetto più orrendo. Da un
lato Ginevra pallida, immobile, col dolore scolpito in viso,
con una mossa tutta abbandonata e languente; dall'altro il
Valentino, quale l'abbiamo descritto, formavano un quadro
troppo doloroso. Stettero ambedue in questa situazione immobili
lungo tempo: potè dirsi felice Ginevra finchè i suoi
sensi smarriti, le palpebre abbassate le tolsero la conoscenza
del luogo ove si trovava, e la vista di quello che oramai era
assoluto padrone di lei; ma durò poco questa fortuna, e da
qualche moto leggiero s'avvide Cesare Borgia che la sua vittima
stava per aprir gli occhi. In quel luogo, ed a quest'ora
era certissimo che nessuno poteva impedirlo: il gridare
sotto quelle volte, mentre la festa era nel maggior calore,
non sarebbe stato udito. Trovandosi dunque sicurissimo,
propose in cuor suo, poichè gli avanzava il tempo, di goder
senza fretta d'una fortuna tanto seconda.</p>

<p>Finalmente un sospiro profondo uscì dal petto della giovane,
e fece alzare i veli che lo coprivano. Aprì un momento
gli occhi, e tosto li richiuse. Gli aprì la seconda, la terza
volta, poi cominciò a fissarli nel volto che si vedeva star
sopra immobile e sconosciuto: ma lo vedeva materialmente
soltanto, senza che la mente ricevesse nessuna idea da quella
vista: pure i suoi occhi non potendo reggere all'immagine
di quel viso sfigurato, si volsero altrove, lentamente, con
un moto così languido, che avrebbero messo compassione
in ogni altro. Nel tornarle a poco a poco il senso, la prima
memoria che la percosse fu quella di Fieramosca sulla loggia
ai piedi di Donna Elvira.</p>

<p>&mdash;Oh Ettore!&mdash;disse articolando appena le sillabe:&mdash;Dunque
era vero, e son tradita da te!....&mdash;e portando sugli
occhi e sulla fronte le palme delle mani, stette così alcuni
momenti. Al Valentino, udito quel nome, si contrassero leggermente
le labbra con un sorriso rabbioso.</p>

<p>Ginevra si ricordò allora soltanto che doveva esser nel suo<span class="pagenum"><a name="Page_189" id="Page_189">[Pg 189]</a></span>
battello, ed alzandosi sul gomito per tentar di rizzarsi, sentì il
morbido del letto: aprì gli occhi spaventata, vide il duca, e
gettò un grido che la mano di lui le troncò nelle fauci, afferrandola
alla gola, e respingendola a giacere.</p>

<p>&mdash;Non gridare Ginevra,&mdash;le disse il Valentino&mdash;sprecheresti
il fiato; ho caro assai che mi sia venuta a trovare,
e ti ristorerò del disagio di un viaggio a quest'ora..... Tu
però non cercavi di me. Non è egli vero? Che vuoi? tutte
le palle non riescon tonde.&mdash;</p>

<p>La povera Ginevra ascoltava queste parole con un tremito
che le toglieva la forza; da molto tempo non avendo veduto
il duca non lo riconosceva, e soltanto provava orrore alla
sua vista trovando pure in sè una confusa reminiscenza di
quella fisonomia. Conoscendo di non poter far difesa, disse
soltanto:&mdash;Signore!.... chi siete?.... abbiate pietà di me...
che cosa volete?.... lasciatemi....&mdash;Ed il duca:</p>

<p>&mdash;Ti ricordi, Ginevra, in Roma, in qual modo ti governasti,
son già molt'anni, con un tale che t'amava allora
quanto gli occhi suoi, e t'avrebbe fatto tali doni e tali carezze
da farti maravigliare? Ti ricordi che usasti seco modi
che sarebbero stati sconci ad un ragazzo di stalla? Ti ricordi
che ti ridesti del suo amore, che tenesti a vile le sue
proferte, che ti vestisti seco d'una superbia che sarebbe
stata troppa ad una regina? Ebbene, sai chi era quel tale?
Quel tale son io. E sai chi son io? Cesare Borgia.&mdash;</p>

<p>Questo nome cadde come una massa di piombo sul cuor
di Ginevra a soffocarvi ogni speranza: stava perciò senza
rispondere, guardando il duca tutta tremante, come avrebbe
guardato un tigre che la tenesse fra gli artigli, e che non le
sarebbe neppur venuto in capo di voler intenerire colle parole.</p>

<p>&mdash;Ora che sai chi io mi sia&mdash;seguì a dire il duca&mdash;pensa
se dovresti aspettar da me compassione; pure potrei
piegarmi a non far su di te la vendetta che dovrei e potrei.
Ma ad un patto, Ginevra, che facci senno: e ti so dire che
n'hai mestieri.&mdash;</p>

<p>Queste meno aspre parole non potettero non ridestare
nel petto della donna una favilla di speranza, e colle mani<span class="pagenum"><a name="Page_190" id="Page_190">[Pg 190]</a></span>
giunte, procurando di non mostrare nel guardarlo il ribrezzo
che ne sentiva, si pose a pregarlo come si prega la
Croce, che non volesse opprimere una femminella già troppo
misera ed infelice.</p>

<p>&mdash;Io vi prego, signore, per le piaghe di Gesù, per quel
giorno in cui ancora voi, benchè tanto potente in terra, vi
troverete anima ignuda al cospetto del Giudice eterno.....
Se aveste mai donna che vi fosse cara, dite, se si trovasse
in mano altrui, e domandasse invano misericordia, se vostra
madre, se vostra sorella fosser poste al passo in che mi
trovo io, e pregassero, e pregassero invano, gridereste vendetta
al Cielo, non è egli vero, contra chi avesse loro fatto
oltraggio?&mdash;</p>

<p>Queste parole, che univano l'idea della virtù e dell'onestà
coi nomi della Vannozza e di Lucrezia Borgia, mossero alquanto
a riso il Valentino, che ne sapea qualche cosa. Ma
fu un riso sinistro, che a Ginevra accrebbe la paura; pure
seguitò la sua preghiera mutandosele a poco a poco pel
pianto la voce mentre parlava, onde poi a stento fra la piena
de' singhiozzi furon udite l'ultime parole:&mdash;Io sono una
meschina femminuccia: qual bene, qual gloria può trovare
un potente signore qual siete voi a vendicarsi di me?.... Chi
sa che non venga un momento in cui la memoria d'avermi
usata mercede non vi sia balsamo al cuore?&mdash;Voler dir
l'ansia, l'angoscia, la disperazione dell'infelicissima Ginevra
nel vedersi a questo terribil passo, voler descrivere le
sue lagrime, le preghiere, ed in ultimo le furibonde grida, e
le dementi imprecazioni, sarebbe impossibile, ed offriremmo
ai nostri lettori un quadro troppo straziante. Diremo
soltanto che la sua sorte era fissata ed irrevocabile.</p>

<p>Don Michele intanto che tornava co' suoi compagni malcontento
e colle mani vuote, tremando dello sdegno del suo
signore, giunse a piè del castello, e vedendo fermi alla porta
del duca i due battelli di Ginevra e del messo, si mise in
sospetto: sceso a terra s'accostò all'uscio, e sentendo rumore
di dentro, dubitò di qualche sinistro accidente: spinse la
porta, la trovò chiusa, e non si sarebbe rassicurato se la voce
di Cesare Borgia, che gli gridò «aspetta», non gli avesse<span class="pagenum"><a name="Page_191" id="Page_191">[Pg 191]</a></span>
mostrato ch'ei non correva alcun pericolo. Mise l'orecchio
al fesso dell'uscio non potendo immaginare qual fosse
la cagione per la quale non gli veniva aperto.</p>

<p>Dopo alcuni minuti duranti i quali regnò il più alto silenzio,
e si sentiva soltanto su in alto rimbombar l'aria di
suoni e di grida lontane, e il gorgoglìo dell'onda alla riva
che faceva leggermente percuotere i battelli l'un contra l'altro,
Don Michele, che origliava tutto attento, udì ad un tratto
la voce del duca che disse con un scroscio di risa:</p>

<p>&mdash;Or va, prega Dio e i Santi....&mdash;e il rumore de' suoi
passi che s'accostava alla porta, onde egli se ne ritrasse al
punto che il duca, voltata la chiave, uscì fuori.</p>

<p>Don Michele volle cominciare a scusarsi, ma venne interrotto.&mdash;Mi
dirai ciò un'altra volta; di questo fatto per ora
ne so più di te assai.&mdash;Queste parole avrebbero potuto far
credere a Don Michele che il suo padrone fosse sdegnato seco,
se non avesse conosciuto nel suono della voce e nel viso,
che v'era un nodo nel quale egli non aveva che fare.</p>

<p>Il Valentino volto agli uomini venuti con Don Michele disse:&mdash;Presto,
voi tutti in barca, ed aspettatemi sotto Sant'Orsola:&mdash;ed
a questi&mdash;e tu vien con me.&mdash;Coloro dieder
de' remi e furon presto fuor di vista. Don Michele e 'l
duca entrarono nelle sue stanze, e tosto uscirono portando
Ginevra che riposero nel battello ov'era stata trovata. Don
Michele scorse sulle sue vesti dal lato sinistro alcune tracce
di sangue.</p>

<p>Ciò fatto venne chiamato dalla camera in fondo il messo;
entraron nella sua barca tutti tre senza profferir parola, e,
raggiunta che ebbero quella avviatasi innanzi, vi si trasferirono.</p>

<p>Sedè il duca a poppa, e Don Michele in piedi avanti a lui:
quantunque ora sapesse perchè il suo signore non si curava
che il colpo non avesse avuto il suo effetto, volle però narrargli
per quali cagioni fosser tornati colle mani vuote, e gli
venne raccontato tutto a filo il modo che avevan tenuto, e
come assaliti da molti uomini s'eran difesi a stento ed era
loro stata ritolta la donna.</p>

<p>&mdash;Ad uno però di costoro è andata male&mdash;soggiungeva<span class="pagenum"><a name="Page_192" id="Page_192">[Pg 192]</a></span>
accennando dietro di sè verso Pietraccio, il quale, come vedemmo,
colto sul capo con un remo, e caduto stordito nella
barca v'era rimasto prigione. A quell'ora risentitosi stava
seduto a due braccia dal duca; e gli uomini suoi credendolo
più morto che vivo, nell'impossibilità del resto di fuggir
loro dalle mani, lo lasciavano stare.</p>

<p>&mdash;Questo mascalzone&mdash;seguitava Don Michele&mdash;c'è saltato
in barca come una furia, ma qui il Rosso gli ha appoggiata
una nespola sull'orecchio, che l'ha messo a giacere: lo
credevo morto, ma vedo che va riprendendo spirito.&mdash;</p>

<p>Nel racconto di Don Michele eran corse parole delle quali
Pietraccio s'era accorto d'essere innanzi a chi egli invano
quella sera era andato cercando. Il Valentino s'avvide che
il ferito lo guardava in cagnesco, e con un viso stralunato
che gli facea dubitare stesse macchinando qualche cosa a
suo danno, ed era per ordinare fosse buttato a' pesci. Don
Michele poi che, se si ricorda il lettore, aveva ascoltate nella
prigione di Sant'Orsola le ultime parole della madre dell'assassino,
e le raccomandazioni perchè cercasse di vendicarsi
di Cesare Borgia, conobbe anch'esso osservandolo sott'occhio
che stava per tentare qualche atto disperato. Il sicario del
duca, quantunque lo servisse perchè col suo appoggio faceva
gran guadagno, non ostante avrebbe goduto se, senza
scoprirsi e senza che sembrasse averne egli la colpa, gli
fosse riuscito di fargli scontare un'antica ingiuria. Sarà facile
al lettore l'immaginare qual fosse l'animo suo verso il
suo signore allorchè sappia che la donna morta nei fondamenti
della torre sotto gli occhi di Don Michele era sua moglie.</p>

<p>Quando, in conseguenza dell'incontro di Fieramosca coi
compagni, s'era trovato aver Pietraccio in poter suo, aveva
messo insieme in fretta alcune idee, e come abbozzato un
progetto di farlo servire a vendicarsi del suo signore; ma in
così poco tempo non gli era venuto fatto di stabilire il modo;
e senza aver nulla di fermo, pensava soltanto a coglier
l'occasione se si presentasse, ed a questo punto vedeva avviarsi
la cosa a seconda dei suoi disegni. Di fatti alle ultime
parole di Don Michele succedette un momento di silenzio,<span class="pagenum"><a name="Page_193" id="Page_193">[Pg 193]</a></span>
che bastò al giovane per eseguire un disperato proposito.
S'alzò dal luogo ove stava, e passando accanto a Don Michele,
il quale fece le viste d'averlo voluto trattenere e che
gli fosse sfuggito di mano, si scagliò addosso al Valentino
come una bestia arrabbiata, pensando valersi dell'ugne e dei
denti per isbranarlo; ma il duca che era in sospetto si trovò
pronto a riceverlo, e Don Michele aveva appena avuto tempo
d'afferrar Pietraccio per le spalle, che già gli cadeva morto
di mano, trafitto dal pugnaletto che portava il duca alla cintura,
e che aveva saputo in quel momento usare con incredibil
prestezza.</p>

<p>La cosa era succeduta in modo tanto istantaneo che i remiganti
si volsero al rumore quando già tutto era finito, e,
rimasti così sospesi, videro il Valentino che, rimettendo la
daghetta nel fodero e spingendo col piede il cadavere ancor
palpitante, ordinava che fosse buttato in mare.</p>

<p>&mdash;Pazzo, ribaldo!&mdash;sclamava Don Michele mostrandosi
affannato pel pericolo corso dal duca:&mdash;eppure nessuno mi
leverà dal capo non fosse costui altr'uomo da quel che mostrava.....
Lo trovai son pochi giorni nel fondo della torre
qui del monastero, rinchiusovi con sua madre, ed eran stati
presi ambedue dalla corte con una masnada d'assassini: la
madre rimase morta per certe ferite che avea toccate nel difendersi,
e prima di render lo spirito, diede al figlio una collana
dicendogli non so che novella.... ora sì mi ricordo...
dicendogli, che l'avea avuta da un suo innamorato a Pisa....
Eppure..... aspetta, Rosso, prima di buttarlo a mare, voglio
vedere se ancora l'ha al collo. L'oro, se non altro, è meglio
non vada in bocca ai pesci.&mdash;</p>

<p>In così dire sfibbiato il giubbone davanti al giovane trovò
la catena, e recatasela in mano la faceva vedere al duca che
si mostrava tutto attento alle sue parole.</p>

<p>Non potè il Valentino esser tanto uguale a sè stesso da
dissimulare l'improvviso turbamento che gli cagionò quella
vista. Rimase un momento sopra di sè; e le mani, che unite
reggevano la gemma pendente dalla collana, gli caddero
sulle cosce come avessero perduta ogni forza. Si rimise seduto
nel luogo ov'era prima, ordinando la seconda volta con<span class="pagenum"><a name="Page_194" id="Page_194">[Pg 194]</a></span>
voce tronca si gettasse a mare il cadavere. E volta la testa
dall'altra parte conobbe che era stato tosto ubbidito, dal
tonfo che udì nell'acqua, e dagli spruzzi che vennero nel
battello: ristretta in pugno la catena, scagliolla lontano, e
serratosi nel mantello, appoggiato il capo su una mano, ammutolì.</p>

<p>Don Michele, fingendo rispetto pei pensieri che occupavano
il duca, si scostò sedendo fra gli uomini che conducevan
la barca, e tutti in silenzio vogarono; nè s'udì più
per tutto il viaggio che il leggero strepito dell'acqua che stillava
da' remi, quando eran alzati sul mare. Lo sgherro del
Valentino ebbe una vendetta che nessuno al mondo aveva
ottenuto forse mai da quell'uomo; riuscì a ridestargli nel
cuore memorie che gli fecero provare certo che di simile al
rimorso; a quel rimorso che spogliato d'ogni conforto somiglia
alla disperazion dell'inferno. Fu gran vanto per Don Michele,
che ne seppe conoscere ed assaporare il pregio. Dopo
questi accidenti seguitando il lor viaggio giunsero al legno
che li aspettava, e che fece tosto vela per ritornare in Romagna.
Ma non terrem dietro altrimenti a questi ribaldi.</p>
</div>

<hr class="chap" />

<div class="chapter">

<h2><a name="CAPITOLO_DECIMOSETTIMO" id="CAPITOLO_DECIMOSETTIMO">CAPITOLO DECIMOSETTIMO.<br />&mdash;</a></h2>

<p class="pn">La partenza di Fieramosca e de' suoi amici dal ballo, osservata
da pochi, non ne aveva turbata l'allegrezza: Fanfulla
togliendosi dal terrazzo, ove avea trovato Donna Elvira,
con prestezza e senz'essere veduto, era andato a deporre
le spoglie del suo amico, e, tornato poi a mescolarsi fra
quelli che ballavano come non fosse suo fatto, rideva fra sè
della burla compita con tanta fortuna, e si moriva di voglia
di raccontarla. La figlia di Consalvo andava coll'occhio cercando
Ettore fra gente e gente, e non vedendolo in nessun
lato, non sapeva indovinare per qual cagione volesse ora celarsi
da lei.</p>

<p>Passata così quasi un'ora, furon veduti entrare Brancaleone<span class="pagenum"><a name="Page_195" id="Page_195">[Pg 195]</a></span>
ed Inigo, e domandaron di Consalvo ai primi che ebbero
innanzi. Fu loro accennato verso un angolo della sala,
ove stava in crocchio con alcuni de' baroni francesi. Accostatisi
a lui lo trassero in disparte: gli raccontarono la novità
che era nata, e come sapevan che il Valentino era nella
rocca, e per suo volere s'era fatto quel disordine; lo pregavano
volesse dir loro come s'avessero a governare. Consalvo
che lo teneva capace di tali assassinamenti e di maggiori,
se fosse bisognato, rimase sopra di sè un momento, poi
disse ai due che lo seguissero; e s'avviò verso le sue stanze.
Vide nel moversi Don Garcia, e gli accennò che venisse anch'esso.</p>

<p>Non volle ammettere che il duca fosse nel castello per
non rompergli fede; ma riflettendo che quel giorno medesimo
avea tolto commiato, dicendogli volersi partir nella notte,
gli pareva strano che avesse appunto scelto quell'ultimo
momento per far tanto disordine. In ogni modo stabilì di
chiarirsi: e fatti prender due lumi, cintasi la spada, s'avviò
innanzi per un andito che riusciva su una scaletta a chiocciola,
per la quale scesero aprendo due porticelle di ferro
che ne chiudevan l'entrata. Rimaneva ad aprir un altr'uscio:
si fermò Consalvo, e disse a voce bassa ai suoi che ivi l'aspettassero
senza far romore, nè venissero se non chiamati.
Poscia aperto, scese nelle camere del duca che trovò deserta,
senza lume, e in grande scompiglio; qua una sedia, là
una tavola rovesciata, presso al letto la lucerna caduta, e
l'olio sparso sul pavimento; le stanze vicine, vuote. Chiamò
allora i suoi, e, stato un momento pensando, disse:</p>

<p>&mdash;Per serbar fede ad un ribaldo non vorrei correr rischio
d'oltraggiar chi è innocente. Sappiate dunque che il duca è
stato per molti giorni in questa stanza. Domattina o stanotte
voleva partirsi; di più non posso dirvi, poichè non so altro.
Tutti siam persuasi che è capace d'ogni ribalderia, anche
di questa potrebbe esser esso l'autore. Fate dunque ciò
che vi par meglio, inseguitelo, se volete, ve ne do piena licenza;
e voi, Don Diego, prestate loro tutto quell'ajuto che
si potrà.</p>

<p>Ad Inigo venne tosto l'idea d'affacciarsi per veder se si<span class="pagenum"><a name="Page_196" id="Page_196">[Pg 196]</a></span>
scorgesse ancora in mare qualche legno che potesse esser
quello; ma a traverso i vetri non riuscendo a scorger nulla,
per non perder tempo a sferrar que' gran finestroni, corse
alla porticella che metteva su quel poco di lido sopraddetto
e ch'egli conosceva avendo in pratica tutta la rocca, ed uscito
vide la barchetta e nel fondo stesa una giovane che non
conosceva, ma tosto pensò potesse esser Ginevra.</p>

<p>Chiamati a furia i compagni, rimasero tutti senza saper
che pensare, vista costei così abbandonata ed in un tal luogo.
Con quanta cura poterono, la portarono sul letto del
duca che trovato tutto sottosopra, fu da loro rassettato alla
meglio, e Consalvo, commiserando quella meschina che appariva
tutta pesta, graffiata in viso, coi capelli stracciati,
non senza alcuna macchia di sangue, risalì frettoloso per
commetterla alla cura di qualche donna: nè volendo propalar
la cosa per allora, al bujo com'era di tutto quel fatto,
pensò fidarsi di Vittoria Colonna, la cui matura prudenza
gli era ben conosciuta. Giunto nelle sale del ballo, e trovata
la figlia di Fabrizio, la condusse chetamente al letto di
Ginevra, narrandole per istrada ciò ch'era avvenuto, e quanto
fosse d'uopo in quel frangente de' suoi conforti per la sventurata
che non conoscevano. Il cuore animoso di Vittoria
Colonna ne accettò con premura e gratitudine il carico; e
quando fu giunta al letto della giovane, e l'ebbe fissata in
volto un momento, si diede ad assettarle il letto, dispose
meglio i guanciali, ed adagiovvela in modo più comodo, con
quella sollecita e sagace pietà di cui la Provvidenza ha dotate
specialmente le donne, istituendole quasi dispensatrici
delle sue consolazioni agli afflitti.</p>

<p>Lo stato di Ginevra era una specie di letargo nel quale
l'avean fatta cadere i tanti suoi patimenti, una prostrazione
totale di tutte le forze; non si poteva dir fuori dei sensi, nè
in sè; stava dove la si metteva: se le si moveva un braccio,
od il capo lasciava fare, e pareva non se ne accorgesse; avea
gli occhi aperti naturalmente, ma spenti affatto, e li volgeva
intorno senza sguardo. S'accorse Vittoria che questo stato,
quanto meno pareva violento, tanto più metteva sospetto;<span class="pagenum"><a name="Page_197" id="Page_197">[Pg 197]</a></span>
conobbe che non era tempo da perdere, perciò, licenziati
gli uomini, fece venire alcune sue donne che arrecarono
spiriti e cordiali, e con questi riuscirono in breve tempo a
ridestar in Ginevra la vita che pareva presso ad estinguersi.</p>

<p>Il primo segno che diede d'aver ripreso l'uso delle sue
facoltà, fu guardarsi un momento attorno spaventata, e poi
gettarsi con impeto giù dal letto per tentar di fuggire; ma
la sua debolezza era tanta, che sarebbe caduta in terra, se
le braccia di Vittoria non l'avessero raccolta, e con misurata
violenza riposta sul letto.</p>

<p>&mdash;Oh Dio!&mdash;disse allora Ginevra&mdash;Siete anche voi d'accordo?
Mi sembrate pure gentil donna; siete giovane e bella,
e neppur voi avrete pietà di me?</p>

<p>&mdash;Anzi,&mdash;rispose Vittoria, prendendole le mani, e ponendovi
su le labbra:&mdash;noi e quanti sono in questa rocca
siam qui in vostro servigio, e per aiutarvi e difendervi; e
quietatevi per amor del Cielo, che non dovete più temer di
nessuno.</p>

<p>&mdash;Ebbene dunque, se è così&mdash;disse Ginevra buttando di
nuovo i piedi giù dal letto&mdash;lasciatemi, lasciatemi andare.&mdash;</p>

<p>Vittoria credendo che questa voglia di fuggire nascesse da
vacillazione di mente, vedendola poi così debole e tanto sfigurata,
voleva persuaderla colle buone ad aver pazienza per
qualche momento; ma l'abborrimento per quel luogo era
divenuto per colei una smania che gli ostacoli vieppiù accendevano:
onde seguitava a far forza, e diceva piangendo:</p>

<p>&mdash;Madonna! per amor di Dio e della Vergine santissima
non vi domando altro che di esser levata da questo letto,
buttatemi in mare, nel fuoco, ma levatemi da questo letto.
Già sarà poco il disagio che vi darò.... un sorso d'acqua.....
chè mi sento ardere le viscere... e fate che io possa parlar
quattro parole con Fra Mariano qui di San Domenico.... ma
andiamo via.... lasciatemi andare....&mdash;</p>

<p>E in così dire s'alzò dal letto, non opponendovisi più Vittoria,
che vedeva il suo volere tanto deciso; e non senza
grande stento, essa e le sue donne la portarono quasi di peso
su per la scaletta e l'allogarono in una cameruccia fuor
di mano, ove Consalvo avea fatto rizzare un po' di letticciuolo,<span class="pagenum"><a name="Page_198" id="Page_198">[Pg 198]</a></span>
e quivi, spogliati i panni ed entratavi, diede un sospiro
e disse:</p>

<p>&mdash;Signora, Dio vede tutto, e vede se in cuore lo prego di
pagarvi del bene che mi fate. Vergine, vi ringrazio! E voi,
signora, la quale siete cagione che almeno io non morrò
disperata.... solo vi prego d'affrettarvi, e mandar per Fra
Mariano.... Dite, che ora è? è giorno o sera? non so più in
che mondo mi sia.</p>

<p>&mdash;Son le cinque ore di notte&mdash;rispose Vittoria&mdash;e si
manderà per Fra Mariano; ma lo sgomento che avete addosso
vi fa temer più del dovere: quietatevi, state in riposo,
cara la mia giovine, qui siete in luogo sicuro; io non vi lascio....</p>

<p>&mdash;Oh no, non mi lasciate! Se sapeste che refrigerio al
cuore mi danno quei vostri occhi pietosi quando mi guardano!
Sedete qui sul mio lettuccio: ecco, mi tiro un po' verso
il muro.... no, no, non abbiate timore di darmi noja, anzi
così sto meglio....&mdash;E rimasta qualche momento come
balorda, le prendeva un brivido di raccapriccio, e diceva
quasi fuori di sè:&mdash;Se sapeste che orrore! esser sotterrata
viva.... esser affogata sotto un monte di cadaveri! vedersi
addosso quei visacci dei morti, pieni di putridume che
ridono..... Dio! Dio! ancora mi par d'esservi....&mdash;</p>

<p>E dicendo queste parole si stringeva addosso la sua protettrice,
che a quel suo vaneggiare, conoscendo inutili i discorsi,
l'abbracciava e con atti amorosissimi si studiava di
racquetarla.</p>

<p>&mdash;Oh signora mia!&mdash;proseguiva Ginevra nascondendole
il capo in seno&mdash;non so quel che mi dica: m'accorgo che
dico spropositi, ma sono stata troppo, troppo assassinata!....
e non lo meritavo! Che cosa gli avevo fatto perchè mi trattasse
così?..... E la vergine Santissima m'aveva promesso
di condurmi a salvamento.... l'avevo pregata tanto di cuore!....
e poi abbandonarmi?.... È vero, sono stata una sciagurata.....
ma più infelice che colpevole.... oh sì! più infelice
assai! Perchè il cuore, lo so io, come me lo sentivo....
e quel che ho sofferto non lo sa altri che io....</p>

<p>&mdash;Sì, cara, lo credo&mdash;rispondeva Vittoria&mdash;ma quietatevi,<span class="pagenum"><a name="Page_199" id="Page_199">[Pg 199]</a></span>
e non dite che la Vergine v'abbia abbandonata: non
vedete che m'ha mandata per asciugarvi le lagrime e ristorarvi
dei vostri affanni? Ecco ch'io sto qui con voi: non vi
lascio; e se ciò vi basta, non dubitate che v'abbandoni. Ma
se il vostro caso domanda altri ajuti; se s'ha a castigar chi
v'ha oltraggiata, se v'è qualche disordine da rimediare, parlate....
fidatevi di me.... Fabrizio Colonna mio padre.... Consalvo....
tutti insomma s'offeriscono....</p>

<p>&mdash;Ah, signora mia!&mdash;interruppe Ginevra&mdash;tutto il
mondo insieme non potrebbe farmi provar un momento di
bene, nè scemar d'una stilla il mio male. In questo mondo
tutto è finito.... Vi ringrazio però, oh! vi ringrazio, perchè
l'ultima consolazione me l'avete fatta provar voi..... e perciò
non mi dite ingrata se non vi narro i miei casi; ma non
è possibile, non si posson raccontare, e se non accetto le
vostre proferte..... Dio ve ne rimeriti.... egli lo può..... io
non posso che ringraziarvi.... e baciarvi queste mani benedette
che mi reggeranno il capo nell'ultima ora e mi chiuderanno
gli occhi...... Promettetemi che non mi lascerete
che quando sarò fredda affatto.&mdash;</p>

<p>Vittoria voleva allontanar queste idee persuadendola che
la sua vita non era in pericolo, ma Ginevra non la lasciava
dire.</p>

<p>&mdash;No, no, signora mia, è inutile, so quel che è stato, e
so come mi sento.... non mi negate questo bene, angelo
mio benedetto! è vero che non me lo negate?.... Ecco, vedete,
del vostro buon volere ne profitto, non potete dirmi
nè superba nè ingrata.... Dunque me lo promettete?</p>

<p>&mdash;Sì, sì, cara, ve lo prometto, se venisse il bisogno.</p>

<p>&mdash;Oh! così son più tranquilla: ora fate che venga Fra
Mariano, e poi tutto è finito di qua.... Datemi ancora un
sorso d'acqua, che mi pare d'aver i carboni accesi nel cuore....
quel lume se si potesse levarmelo d'innanzi, chè mi
abbaglia la vista. Perdonatemi tanto disagio, ma sarà per
poco.&mdash;</p>

<p>Vittoria, prestatile questi piccoli servigi, si ripose seduta
sul tettuccio, e dopo non molto, Inigo, che era andato a far<span class="pagenum"><a name="Page_200" id="Page_200">[Pg 200]</a></span>
alzare Fra Mariano, s'affacciò sull'uscio domandando se poteva
farlo entrare.&mdash;Venga, venga&mdash;disse Ginevra.</p>

<p>Comparve sulla porta un frate d'alta statura, la cui sembianza
pallida e modesta era mezzo adombrata sotto il cappuccio;
s'appressò al letto dicendo:&mdash;Cristo vi guardi, signora.&mdash;Usciron
gli altri, e rimase solo con lei.</p>

<p>La presenza di questo religioso, i suoi modi pieni di quella
carità ardente che nasce dal conoscere quanto sia divina
ed augusta la missione di sollevar l'uomo nelle sue miserie,
indicavano a prima vista che da gran tempo tutti gli affetti,
tutti i fini mondani gli stavano sotto i piedi.</p>

<p>La sua storia era una specie di mistero per gli abitanti di
Barletta, e per gli stessi religiosi del convento di San Domenico,
nel quale senza occupar nessuna carica dell'Ordine,
viveva circondato da una sorta di riverenza, che nasceva
dall'esempio delle sue virtù, dal suo sapere, e dalla persuasione
ch'egli era vittima d'una persecuzione religiosa. Si
bisbigliava che fosse stato al secolo uno de' primi cittadini
di Firenze, della setta così detta de' Piagnoni, della quale
era capo Fra Girolamo Savonarola; che, vinto dalle parole
di quel terribile predicatore, avesse abbandonato il mondo e
preso dalle sue mani l'abito domenicano in San Marco. A
questi fatti, che ognun teneva per veri, si frammischiavan
voci più incerte: che egli avesse, per darsi a Dio, rotti legami
di cuore.... si diceva che quel repentino cambiamento
fosse stato cagione di gravi scandali, di sdegni, di vendette
per parte della donna abbandonata, per la cui opera, avvolto
nella persecuzione suscitata contra il frate dalla corte
di Roma, dopo la morte del medesimo a stento si fosse sottratto
per cura de' suoi superiori che l'avean fatto fuggire
travestito, e mandato sotto altro nome nel convento di Barletta,
ove, per essere luogo poco frequentato e fuor di mano,
se ne vivea sconosciuto.</p>

<p>Queste eran le voci che correvan sul conto suo. Ma la
malevoglienza più oculata avrebbe invano cercato del resto
di macchiar la sua fama. Le severe dottrine del Savonarola
avean trovato il suo cuore come una terra preparata a riceverne
il seme, ed ajutate dalla sua natura, pronta a sacrificar<span class="pagenum"><a name="Page_201" id="Page_201">[Pg 201]</a></span>
tutto alla verità, avean portato frutti di carità e di zelo
ardentissimo.</p>

<p>Il rogo, sul quale il suo maestro era stato ridotto in cenere,
aveva per così dire consumato insieme tutto il suo
partito; lo spavento della vendetta papale avea fatto tacer
quelli che detestavan gli abusi della corte romana. Fra Mariano
viveva tranquillo nel suo ritiro, dacchè Dio non l'aveva
fatto degno di morir per la verità; contento di non dover
essere spettatore inoperoso di mali, contra i quali non
gli era permesso d'alzar la voce.</p>

<p>Sedutosi al capezzale della giovane, la benedisse, domandandole
se volea confessarsi.</p>

<p>&mdash;Oh sì! Padre&mdash;rispose Ginevra&mdash;non ho altro desiderio
al mondo; e se non avessi sentito mancarmi le forze
e la vita, non v'avrei dato tanto disagio a quest'ora, ma per
me poco più ve n'è: perciò non perdiamo tempo, e fate
ch'io muoja nella grazia del mio Signor Iddio e della Santa
Chiesa romana.</p>

<p>&mdash;La vita e la morte son nelle mani di Dio&mdash;rispose
Fra Mariano&mdash;e sarà quel ch'egli vorrà: fate dal canto vostro
il potere, nè dubitate che vi manchi il suo ajuto.&mdash;</p>

<p>E fatto il segno di croce, dopo le preci che s'usano, disse
alla donna:&mdash;Or dite su.&mdash;</p>

<p>Per aprire affatto il suo cuore sin nel più interno, le fu
mestieri raccontare dal principio la storia della sua vita, il
malaugurato matrimonio, la morte supposta, l'errare che
avea fatto di terra in terra. Il suo dire era interrotto spesso
dallo sfinimento, e in parte mal connesso, perchè mal le
reggeva il cervello a sì penoso lavoro.</p>

<p>&mdash;Padre!&mdash;disse alla fine Ginevra&mdash;sono stata, è vero,
molt'anni vicina a chi non m'era marito, ma non ho avuta
altra colpa fuorchè quella d'espormi al pericolo di mal fare;
Iddio solo me n'ha liberata. Sono stata negligente nel cercar
del mio sposo, e nel chiarirmi se veramente fosse morto....
alla fine poi l'ho trovato, ed allora subito risolsi di
ritornar con lui.... e l'eseguii.... e coll'ajuto della Vergine
sperai che mi riuscisse...... ma Dio! invece dove son caduta!....&mdash;</p>

<p>E qui narrava a Fra Mariano come approdando al piè<span class="pagenum"><a name="Page_202" id="Page_202">[Pg 202]</a></span>
della rocca avesse veduto lo stretto colloquio d'Ettore e d'Elvira,
per la qual cosa sopraffatta dal dolore era caduta nel
fondo del suo battello e s'era risentita soltanto nella camera
del Valentino; e spiegato questo crudel fatto sino al fine,
prorompeva in un pianto, convulso e disperato, ed in parole
sconnesse, che mostravan pur troppo la nascente alienazione
della sua mente.</p>

<p>Commosso fin nel profondo del cuore il buon frate, prese
con quella prudenza che richiedeva l'importanza del caso
tutti i modi per ridurla in calma, e solo vi riuscì in parte
dopo molto tempo, quando la natura stanca diede luogo a
quel parosismo, che lasciò l'infelice sensibilmente più sfinita
e mal ridotta di prima.</p>

<p>&mdash;Padre!&mdash;seguitava Ginevra con voce indebolita,&mdash;è
possibile dunque che Dio, che la Vergine abbian ributtate
le mie lagrime, maladetto il mio dolore? La vendetta di Dio
è piombata sul mio capo come un fulmine, quando pareva
mi promettesse pietà.... già o stato immenso il castigo dei
miei peccati.... ma ne temo un altro più tremendo.... sento
che morrò disperata d'ottener perdono..... sento che Dio mi
indurisce il cuore in questi ultimi momenti..... sto per passare,
e non posso nè scordar quell'uomo...... nè perdonar a
colei.... Oh pregate per me! ajutatemi! fin che è tempo, parlatemi
di speranza....</p>

<p>&mdash;Di speranza?&mdash;interruppe il frate&mdash;non sapete che
quegli che mi manda a voi, è quel Dio che comprò la vostra
salute colla morte della croce, che vi promette misericordia,
e ve la promette se foste carica de' peccati di tutto
il mondo, purchè non facciate ingiuria a tanto amore disperando
del suo perdono? E che cosa vi domanda per meritarlo,
e meritar quella corona di gloria e d'allegrezza che
non avrà più fine? Vi domanda di amarlo come egli v'ha
amata; di soffrire un poco per amor suo, com'egli ha sofferto,
e tanto, per amor vostro; di perdonar a chi v'ha fatto
ingiuria, com'esso perdonò gli strazi, le percosse, gli oltraggi
e la morte. Eccolo in cielo che v'aspetta ed anela d'accogliervi
fra le sue braccia, d'asciugar il vostro pianto, e volgerlo<span class="pagenum"><a name="Page_203" id="Page_203">[Pg 203]</a></span>
in una gioja che non avrà misura. Il nemico, che vi
teneva per sua, non può sopportar che gli fuggiate di mano;
egli tenta ogni via di riavervi; egli fa prova di togliervi la
speranza, ma non gli verrà fatto. Io, ministro di Dio eterno
(e s'alzò in piedi, in atto solenne stendendo le mani sul capo
di Ginevra) vi giuro pel suo santo nome che col perdono è
scritta nel libro eterno la vostra eterna salvezza, se con un
solo atto d'amore sapete comprare un tanto premio: il divin
sangue del Verbo scenda sull'anima vostra come celeste
rugiada, ne lavi ogni macchia, v'infonda pace, allegrezza, e
dolore d'aver offeso chi lo sparse per voi, vi dia vigore a
respingere, a sprezzare gli assalti del nemico che vuoi la
vostra rovina.</p>

<p>&mdash;Oh padre mio!&mdash;disse Ginevra, tutta compresa di venerazione
per le parole che udiva&mdash;Iddio parla per bocca
vostra: dunque ancora posso sperare, e non sono abbandonata
per sempre?</p>

<p>&mdash;No, anima benedetta! anzi quanto più duro è il combattere,
tanto sarà più gloriosa la palma. Ma ora che Iddio
vi dà grazia e tempo di conoscere le vostre colpe e le sue
misericordie, pensate a non tornar addietro, e ricordatevi di
ciò ch'egli dice: sarebbe stato meglio per loro non conoscere
le vie della giustizia che il ritrarsene dopo averle conosciute.
Chi pone mano all'aratro e poi si volge indietro non
è degno della mercede. L'immagine di quell'uomo non può
uscirvi del cuore? Vedete dove avevate poste le vostre speranze,
da chi aspettavate gioja e conforto! Vedete per chi
avete sprezzato l'amore del vostro Dio! Per uno che, quella
fede mondana e colpevole che v'avea data, neppure ve l'ha
saputa serbare; che ad un soffio s'è volto altrove senza curarsi
di voi. Così attiene il mondo le sue promesse; e non
ostante sprezzate, per seguirlo, le promesse immancabili
dell'Eterno! e quando egli vi fa toccar con mano la vanità
de' vostri desiderj, quasi vi sdegnate, invece di prostrarvi
innanzi a questo miracolo di bontà? Non potete perdonare a
colei? Ed in che v'offese? Prima, nè pur vi conosce; poi, è
donzella libera, può attendere senza delitto a questi pensieri.
Oh quanto dovreste piuttosto amarla, ed adorare in lei lo<span class="pagenum"><a name="Page_204" id="Page_204">[Pg 204]</a></span>
stromento che la mano di Dio adopra per la vostra salute!
Anch'io son peccatore, lo fui, fui tanto sciagurato e cieco
di cercar nelle creature la pace del cuore. Dio mi chiamò;
seguii la sua voce nell'amarezza da prima; ma poi, qual
ricco compenso non m'ha accordato la divina bontà pel piccolo
sacrificio? Qual tranquilla allegrezza di amare ed esser
certi d'un contraccambio eterno ed immenso? Oh! credete a
me, anima benedetta! che son uomo e peccatore più di voi;
e ne sono stato alla prova, tutto è fiele, incertezza e tenebre,
fuorchè amar Dio, servirlo, e sperare nelle sue misericordie.</p>

<p>&mdash;Oh sì&mdash;disse Ginevra interrompendolo, e dando in un
pianto dirotto,&mdash;m'avete aperta la mente, e m'avete vinta:
sì, perdono, e perdono con tutta l'anima, e ne darò prova.
Venga colei; che la veda prima di morire, e l'abbracci;
e vivano felici insieme, come spero che Dio avrà pietà di me
nella vita avvenire.&mdash;</p>

<p>Cadde ginocchioni il frate accanto al lettuccio, ed alzando
al cielo gli occhi e le mani disse:&mdash;<i>Variis et miris modis
vocat nos Deus!</i> Adoriamo l'opera della sua misericordia.&mdash;</p>

<p>E rimasto così un momento orando, s'alzò, benedisse, ed
assolse la giovane, poi riprese:</p>

<p>&mdash;Dunque, veramente siete risolta a veder colei, e far
quest'opera di paradiso?</p>

<p>&mdash;Sì, padre; fate che venga: sento che ho bisogno di morir
perdonando.</p>

<p>&mdash;E Dio, ve lo dico in suo nome, già vi ha perdonato,
già siete sua: questo santo proposito è il segno della vostra
salute.&mdash;</p>

<p>S'avviava il frate per cercar di Donna Elvira. Ginevra lo
richiamò.</p>

<p>&mdash;Una grazia&mdash;disse&mdash;mi resta a domandarvi, e non
dovete negarmela, se volete che muoja in pace. Quando non
ci sarò più, andate al campo francese, trovate mio marito
(fra' soldati è chiamato Grajano d'Asti, ed è al soldo del
duca di Nemours) e ditegli che alla mia ultim'ora ho domandato
perdono a Dio, come lo domando a lui, se l'ho offeso:
ditegli che, pel passo in cui mi trovo, gli giuro che<span class="pagenum"><a name="Page_205" id="Page_205">[Pg 205]</a></span>
l'anima mia uscendo di questa vita, è pura com'era quando
mi ricevette da mio padre: che non maledica la mia memoria,
e faccia dir una messa in suffragio dell'anima mia.</p>

<p>&mdash;Siate benedetta!...... State quieta, il vostro desiderio
sarà adempiuto.</p>

<p>&mdash;Un'altra grazia vorrei chiedervi&mdash;seguitò Ginevra...&mdash;Non
so se sia bene o male.... ma Dio, che vede il mio interno,
sa se parlo a buon fine.... Vorrei che cercaste anche di
lui.... d'Ettore Fieramosca, voglio dire, che è lancia del
signor Prospero....... ditegli che pregherò per lui, e che gli
perdono..... cioè..... no, non gli parlate di perdono..... alla
fine non son poi certissima..... potrebbe esser stato un altro
che gli somigliasse.... No, no, ditegli soltanto che pensi
all'anima... che conosco adesso in quanto errore eravamo...
si ricordi dell'altra vita, che questa passa come un fumo, e
glielo dice chi n'è alla prova, e gli vuol.... e pensa al suo
vero bene. Ditegli poi che se Dio, come spero, m'accoglie
nella sua misericordia, pregherò per lui, onde vinca la sfida,
e sia difeso l'onor dell'armi italiane.&mdash;</p>

<p>Fra Mariano diede un sospiro e disse:&mdash;Anche questo
farò.&mdash;</p>

<p>La moribonda stette alquanto in silenzio, e le corse alla
mente Zoraide, la sua protetta, colla quale in quegli ultimi
giorni aveva pur avuto qualche rancore: supplicò il frate
che cercasse di lei nel monastero di Sant'Orsola, e le recasse
cogli ultimi saluti un suo monile, pregandola a portarlo per
amor suo: raccomandò a lui quella povera derelitta, le trovasse
egli un ricovero onorevole, e soprattutto cercasse di
farla cristiana. Dopo di che seguitava:</p>

<p>&mdash;Un'ultima carità poi vi dimando, e certo me l'accorderete.
Fatemi seppellire nella cappelletta sotterranea di Sant'Orsola,
vestita dell'abito del monastero. Mi consola il pensare
che dormirò in pace vicino all'immagine di quella Vergine,
che ha pur finalmente ascoltate le mie preghiere, e
posto un termine alla mia miseria.</p>

<p>&mdash;Ebbene&mdash;disse Fra Mariano frenando a stento le lagrime&mdash;il
vostro volere sarà eseguito in tutto.&mdash;</p>

<p>Uscì ciò detto, e fatta rientrare Vittoria Colonna, prese<span class="pagenum"><a name="Page_206" id="Page_206">[Pg 206]</a></span>
egli la parola per non lasciare che Ginevra, alla quale veniva
mancando la lena, s'affaticasse col parlar troppo, e disse:</p>

<p>&mdash;Signora! vi prego di cercar di Donna Elvira e far che
venga qui: questa povera giovane vorrebbe dirle due parole.&mdash;</p>

<p>Vittoria, che non s'aspettava a questo, rimase così un
momento sospesa, pure s'avviò senza replicare, mentre Ginevra
le diceva:&mdash;Mi perdoni se le do questo disagio, ma
non è tempo da perdere.&mdash;</p>

<p>Era presso alle quattro ore di notte, ed il ballo era finito
da pochi momenti: le sale s'andavano votando: sfilavano
giù per lo scalone gl'invitati accompagnati dai baroni dell'esercito
spagnuolo.</p>

<p>Consalvo aveva in quel punto dato commiato al duca di
Nemours ed ai suoi cavalieri, che, montati a cavallo, se ne
ritornavano al campo preceduti da molte torce.</p>

<p>Nel cortile era un brulicare di gente a piedi ed a cavallo,
un rumore, un gridare che rimbombava per tutto il castello.
Le donne partendo salivano in groppa agli uomini di
loro compagnia, come s'usava in quel secolo, e così diminuendo
sempre la folla e lo strepito, in poco tempo rimase
affatto vuoto il cortile, se non che qualche servo lo traversava
per suo ufficio: s'udivano aprire e chiuder porte, si
vedean girar lumi sulle logge e per le finestre, ed alla fine
quando l'orologio battè le sei ore, la guardia della porta
alzò il ponte che dava sulla piazza, e, cessato il suono delle
catene che lo reggevano, succedette un silenzio che non fu
più interrotto pel rimanente della notte.</p>

<p>Vittoria intanto aveva attraversato le sale ove si attendeva
a spegner i lumi e dar sesto al mobile; giunse alla camera
ove già s'era ritirata Donna Elvira che cominciava a
levarsi d'attorno gli ornamenti e le gale. La trovò in quest'occupazione
ajutata da due cameriere, la cui opera, al
modo dispettoso col quale le trattava, pareva non le fosse
troppo gradita: era accaldata, rossa in viso, ed all'aspetto
tutt'altro che soddisfatta della sua serata. Quando vide entrar
Vittoria, un intimo senso prodotto forse da un nascosto
rimorso le fece nascer il pensiero che la sua amica avesse a<span class="pagenum"><a name="Page_207" id="Page_207">[Pg 207]</a></span>
parlarle su un tuono che in quel momento le pareva duro
di sopportare. Quest'idea fu cagione che l'accogliesse con
un atto di sorpresa che non celava interamente l'impazienza.
Vittoria se n'avvide, ma senza darne segno, le disse con
tutta dolcezza, che la pregava ritardasse in suo servigio di
andar a letto per un quarto d'ora, e venisse a quello di Ginevra
che la domandava. Dovette per conseguenza spiegarle
come si trovasse quivi costei; e la figlia di Consalvo, che,
come tutti i capi sventati in genere, aveva in fondo buon
cuore, fu contenta d'andarvi, tanto più che vide la cosa
prender miglior piega che non s'aspettava.</p>

<p>Vennero dunque insieme alla camera di Ginevra, ed entrate
s'avvicinarono al letto. La bellezza di Donna Elvira non
avea tanto spiccato allorchè il suo vestire e la pettinatura
era foggiata col maggiore studio, quanto ora appariva in
quel disordine che lasciava ondeggiar liberi sul collo e sulle
spalle i suoi lunghissimi capelli d'oro; Fra Mariano abbassò
gli occhi, e la povera Ginevra nel mirarla sentì un
fremito interno, e diede un sospiro, al quale il buon frate
non potè negar compassione. Rimasero così le tre donne
mute alcuni minuti, dopo i quali, alzandosi Ginevra sul gomito,
disse:</p>

<p>&mdash;Signora! voi stupirete ch'io sia tanto ardita di disturbarvi,
non conoscendovi, nè essendo conosciuta da voi; ma
a chi si trova a questo passo si perdona tutto. Prima però di
parlarvi più aperto debbo domandarvene licenza: posso dirvi
due parole con libertà? Qualunque sia la vostra risposta,
essa sarà chiusa fra poco nell'avello con me; ma posso parlare
presente questa signora, o volete che siam sole?</p>

<p>&mdash;Oh!&mdash;disse Donna Elvira&mdash;questa è la più cara amica
ch'io m'abbia, ed essa m'ama più assai che non merito,
onde dite pur su, cara la mia signora, che son qui per ascoltarvi.</p>

<p>&mdash;Quand'è così, e giacchè me ne date licenza, ecco la sola
interrogazione che vorrei farvi.&mdash;</p>

<p>Ma a questo punto, come per prender vigore, e preparar
la frase che non sapeva come incominciare, si fermò un
momento. Il proposito di perdonar a quella che le era cagione<span class="pagenum"><a name="Page_208" id="Page_208">[Pg 208]</a></span>
di così disperato dolore, era stato fermato con tutta
la sincerità del cuore; ma chi vorrebbe esser tanto severo
da far un delitto all'infelice se al momento di divenir certissima
che i suoi occhi non l'avean ingannata e che il giovane
veduto a' piedi di Donna Elvira era Ettore veramente,
si sentisse una ripugnanza invincibile ad acquistar questa
certezza? Chi avrebbe cuore di condannarla se nutrisse ancora
un'indefinita speranza d'aver preso scambio, e di sapere
che Ettore era ancora quello di una volta?</p>

<p>Comunque sia, dobbiam dire che crediamo questi sentimenti
non fossero estinti interamente, e ne nascesse la breve
dubitazione che produsse quel momento di silenzio.</p>

<p>Pure alla fine disse risolutamente, e con voce chiara e
spiccata:</p>

<p>&mdash;Ditemi dunque, e perdonatemi se ardisco domandarvi
tanto: non eravate voi stasera sulla loggia che guarda la
marina, circa le tre ore, e non era a' vostri piedi Ettore Fieramosca?&mdash;</p>

<p>Quest'interrogazione egualmente inaspettata e diretta,
scosse le due giovani quantunque per diverse cagioni; il viso
di Donna Elvira divenne color di brace, ella rimase senza
poter profferir sillaba. Ginevra che la guardava fissa in
viso, capì tutto, si sentì agghiacciare il sangue, e riprese con
voce mutata:</p>

<p>&mdash;Signora! son troppo ardita, lo conosco, ma vedete, io
muojo, e vi domando pel perdono che tutti speriamo nell'altra
vita, di non negarmi questa grazia; rispondetemi: eravate
voi....? era esso....?&mdash;</p>

<p>Donna Elvira credeva di sognare; volgeva lo sguardo timido
a Vittoria, la quale leggendole negli occhi che temeva
la sua severità, e conoscendo non esser quello il momento di
mostrarla, l'abbracciò, e senza profferir parole la rassicurava.</p>

<p>Ginevra si sentiva morire nell'incertezza: stese le palme
aperte e tremanti alla donzella, e con voce che potè dirsi grido
disperato replicò:</p>

<p>&mdash;Ebbene, dunque?....</p>

<p>Donna Elvira si strinse atterrita nella sua amica, abbassò
gli occhi, e rispose:</p>

<p>&mdash;Sì.... eravam noi....&mdash;<span class="pagenum"><a name="Page_209" id="Page_209">[Pg 209]</a></span></p>

<p>Il viso dell'infelicissima Ginevra fece una mutazione come
se si fosse dimagrato tutto in un tratto; pure a stento si
sollevò a sedere sul letto, prese per la mano Donna Elvira,
se la fece accostare, le gettò le braccia al collo, e disse:&mdash;Dio
dunque vi benedica e vi renda felici.&mdash;</p>

<p>Ma quest'ultima parola fu appena udita, e forse, prima
d'essere stata articolata interamente, già l'anima sua riceveva
in cielo il premio della vittoria più ardua che possa riportare
una donna sopra sè stessa, del perdono più magnanimo
che possa accordar un cuore umano.</p>

<p>Le sue braccia che erano intrecciate al collo della figlia di
Consalvo, perdendo la forza ricaddero insieme col corpo che
ritornò supino sul letto. Il suo volto prese in un momento
l'atto e il colore della morte: la conobbero le due donzelle,
mandarono un grido. Il frate rimase per alcuni momenti
come senza respiro: alla fine disse, giugnendo le mani&mdash;Questa
è sembianza di paradiso.&mdash;Poscia inginocchiatisi
tutti e tre orarono pel riposo di quell'anima che tanto ne
abbisognava, e l'avea saputo così ben meritare. Composero
le sue mani sul petto, e Fra Mariano intrecciatale fra le dita
la corona che aveva alla cintola, postole a' piedi un lume,
disse: <i>requiescat in pace</i>; ed in cuor suo ora pregando per
lei, ora volgendosi a domandar la sua intercessione come
d'un'anima che gli pareva per fermo dover essere in luogo
di salvamento, condusse le due donzelle fuori di quel luogo
funesto, e, ritornato presso la defunta, vi passò in orazione
le ore che mancavano al giorno.</p>

<hr class="tb" />

<p class="pn">Una delle mire principali di Consalvo nell'accordar il suo
consenso alle disfide che si dovevan combattere fra Spagnuoli
e Francesi, e fra Italiani e Francesi, era stato il guadagnar
tempo onde potessero giungere gli ajuti che aspettava
di Spagna per mare, privo dei quali essendo troppo inferiore
di forze all'esercito nemico, gli era convenuto star
chiuso in Barletta senza poter tentar fazione che fosse d'importanza.
Nel corso però della giornata, in cui si trovava
avere ospiti suoi i baroni francesi, gli erano state recate lettere<span class="pagenumr"><a name="Page_210" id="Page_210">[Pg 210]</a></span>
che gli annunciavano vicino l'arrivo delle navi cariche
d'uomini, le quali, superata già la punta di Reggio, poco potevan
tardare a comparire avanti a Barletta. Conoscendo
perciò che non gli tornava il trarre le cose più in lungo, e
che non avrebbe bisognato lasciar cader l'animo che veniva
ad accrescersi fra' suoi per l'arrivo de' nuovi soldati, fece in
modo, parlando di questi scontri col duca di Nemours e cogli
altri Francesi, di persuaderli a prendere il giorno più vicino
che si potesse. Così fu deciso che gli Spagnuoli combattessero
l'indomani del ballo, in uno spazio lungo il mare,
mezzo miglio fuor della porta che va a Bari, e gli Italiani il
terzo giorno, in un luogo che già da Brancaleone e da Prospero
Colonna era stato veduto e stimato a proposito, ed era
posto presso la terra di Quarato, a mezza strada fra Barletta,
ed il campo francese.</p>

<p>I cavalieri delle due parti, avvisati dai loro capi di quanto
era stato deciso, pensarono tosto ai fatti loro: i Francesi,
quelli che dovean combattere, lasciato il ballo, tornarono al
campo prima degli altri per aver tempo di dar ordine a quanto
occorreva per la battaglia, e gli Spagnuoli del pari, tornati
ognuno al suo alloggiamento, attesero ad allestirsi, e
fare in modo d'aver qualche ora di riposo prima della mattina.
Ad Inigo ed a Brancaleone fu data la nuova quando,
già allogata Ginevra nella camera d'onde non dovea uscir
viva, erano andati pel frate, ed il primo, che era del numero
de' combattenti, per dar ordine alle cose sue, dovette lasciar
al compagno il pensiero di ritrovar Fieramosca ed ajutarlo
in questi suoi casi. Si strinsero la mano lasciandosi e
dicendo Inigo:</p>

<p>&mdash;Come potrà combattere domani l'altro, se stasera non
poteva reggersi in piedi?&mdash;</p>

<p>Brancaleone per sola risposta scosse il capo mordendosi
il labbro inferiore, e mostrando nell'aspetto che sentiva tutta
la verità della riflessione dello Spagnuolo. Si tolse di quivi,
e, sceso al porto, salì in un battello sollecitando d'esser presto
al monastero per dire ad Ettore, come avevan promesso,
qual fosse stato l'esito delle loro ricerche.</p>

<p>Prima però di narrare in che stato trovasse il suo amico,<span class="pagenum"><a name="Page_211" id="Page_211">[Pg 211]</a></span>
che avea lasciato tanto a mal termine, dobbiamo, prevenendo
ciò che accadde la mattina seguente, narrar il fine dell'impresa
degli Spagnuoli.</p>

<p>Quando le due compagnie di undici uomini d'arme per
parte si trovarono sul campo, era già uscito il sole da un'ora.
Fra gli Spagnuoli, Inigo, Azevedo, Correa, il vecchio Segredo,
Don Garcia di Paredes erano i più rinomati; e gli altri,
quantunque meno conosciuti, eran tutti buona gente
d'arme e bene a cavallo: Pedro Navarro avea da Consalvo
ricevuto l'incarico di servir di padrino. Dalla parte francese
questo era dato a monsignor della Palissa, che fra' suoi guerrieri
contava Bajardo l'onore della milizia d'allora. La battaglia
si mantenne per molto tempo con pari fortuna dalle
due parti. Segredo alla fine ebbe da un colpo di spada recise
le redini, che teneva tirate; onde portato a furia dal cavallo,
stava per uscir del campo. Questo caso, preveduto dai
regolamenti dei duelli, si teneva per una sconfitta, e colui al
quale accadeva dovea darsi prigione. Vedendo il buon Segredo
che il cavallo stava per varcar i limiti ch'eran segnati intorno
intorno da grossi pezzi di macigno, si buttò a terra, e
quantunque per la difficoltà del salto, e forse perchè gli anni
lo rendevano meno agile, cadesse in ginocchio, si difendea
arditamente da due uomini che a cavallo lo combattevano.
Ma la spada gli andò in pezzi, e non trovandosi altr'arme,
ed essendogli riuscito vano il rifuggirsi fra' suoi che
si trovavan distanti, dovette arrendersi e ritirarsi dal campo.
La cosa era però andata tanto coll'onor suo, che da tutti
fu lodato, e compianta la sua disgrazia. Dopo quest'accidente
seguitandosi a combattere parve che la fortuna andasse
inclinando alla parte spagnuola. A molti Francesi erano stati
uccisi i cavalli: e qui è bene d'avvertire il lettore che, malgrado
le antiche regole cavalleresche, si soleva spesso in
queste disfide esser prima d'accordo di poterli ferire, onde
fossero più vera immagine della guerra, ove non più o rarissimo
s'usava questa cortesia, e per mostrare anche maggiormente
la perizia de' combattenti. Dopo due ore di menar
le mani i padrini fecero dar nelle trombe, e così divisa la
zuffa accordarono un breve respiro.</p>

<p>Gli Spagnuoli erano tutti a cavallo, ed alla loro truppa<span class="pagenum"><a name="Page_212" id="Page_212">[Pg 212]</a></span>
non mancava che Segredo. De' Francesi un solo s'era dovuto
dar prigione ed in ciò eran pari, ma giacevan sul campo
sette de' lor cavalli uccisi. Bajardo però era ancora in sella.
Dopo una mezz'ora di riposo fu ripreso il combattimento, e,
malgrado gli sforzi degli Spagnuoli, i loro nemici si mantenevano
quasi direi trincerati dietro i corpi de' cavalli, sui
quali que' degli avversarj, benchè ammazzati di speronate,
non vollero mai passare. Così dopo molto affannarsi e maneggiarsi
inutilmente, venne dai Francesi la proposta di finir
la battaglia e restarne con pari onore.</p>
</div>

<hr class="chap" />
<div class="chapter">

<h2><a name="CAPITOLO_DECIMOTTAVO" id="CAPITOLO_DECIMOTTAVO">CAPITOLO DECIMOTTAVO.<br />&mdash;</a></h2>

<p class="pn">L'ostinata difesa dei Francesi, e la difficoltà di vincerli del
tutto, ristretti com'erano dietro i corpi de' loro cavalli, fece
sì che la maggior parte degli Spagnuoli inclinassero a prestar
orecchio alla loro proposta. Ma non vi si piegava Diego
Garcia: gridava inferocito ai suoi compagni esser vergogna
il ritirarsi avanti ad uomini mezzo vinti, e doversi finir l'impresa
per mostrar che gli Spagnuoli a piedi come a cavallo
valevano più di loro; e non trovandosi altr'arme fuorchè la
spada, colla quale non poteva giugnerli, si chinava a terra
infuriato, ed alzando que' gran sassi che fissavano i limiti
del campo e che un uomo di forza ordinaria avrebbe mossi
a stento, li scagliava in mezzo allo squadrone nemico. Ma
non era difficile schivarne la percossa, e perciò non potè nè
pur per questa via riuscire a danneggiarli. Non ostante si
riaccese la zuffa, e durò finchè il sole già cadeva verso occidente,
ed i Francesi bravissimamente seguitarono la loro
difesa, tantochè convenne alla fine alle due parti di rimanersi:
i giudici decretarono uguale l'onore della giornata, dando
agli Spagnuoli vanto di più valenti, e quello di più costanti
ai Francesi. I due prigioni furon barattati; e tutti<span class="pagenumr"><a name="Page_213" id="Page_213">[Pg 213]</a></span>
stanchi, affannati e pesti ripresero la via, gli uni del campo,
gli altri della città.</p>

<p>Quando v'entrarono gli Spagnuoli, era quasi sera. Scavalcarono
al castello, e, presentatisi a Consalvo, narrarono
com'era passata la cosa. Si turbò forte il gran Capitano sgridandoli
perchè, avendo così ben cominciato, non avesser
saputo finire. In quest'occasione si mostrò in tutta la sua
luce la nobil natura di Diego Garcia. Egli che in campo aveva
anche con aspre parole rimproverato ai compagni che lasciassero
la cosa imperfetta, ora alla presenza di Consalvo
prese arditamente a difenderli, dicendo aver essi fatto il potere
da uomini dabbene quali erano, e condotta a fine la loro
impresa, che era far confessare ai Francesi valer essi al
par di loro nella battaglia a cavallo. Ma Consalvo male accettando
queste scuse, e, troncate le parole col rispondere
<i>Por mejores os embié yo al campo</i><a name="FNanchor_12_12" id="FNanchor_12_12"></a><a href="#Footnote_12_12" class="fnanchor">[12]</a>, li licenziò.</p>

<p>Ripigliamo ora il filo di ciò che accadde la sera innanzi a
Brancaleone dopo lasciato Inigo per tornar presso Fieramosca.</p>

<p>Quando approdò all'isola di Sant'Orsola, la premura di
giugnervi presto che aveva provato nel tragitto, si calmò riflettendo
al modo col quale doveva annunziare ad Ettore i
casi di Ginevra, e lo stato in cui l'aveva lasciata. Salì lentamente
la scala che conduceva sulla spianata del convento,
e, ricomposte l'idee, si avviò alla foresteria. Ma il discorso
che aveva preparato si trovò inutile. Entrando nella camera
vide Zoraide seduta al capezzale che col dito gli accennò di
non far romore, e Ettore che dormiva profondamente. Si ritirò
indietro pian piano, mentre la giovane alzatasi e rimasta
un momento a guardar Fieramosca, visto che riposava
tranquillo, uscì in punta di piedi, e seguì Brancaleone in
una delle camere vicine.</p>

<p>&mdash;Tutto va bene&mdash;disse Zoraide:&mdash;domani Ettore sarà
come se non avesse avuto male. Ma, e Ginevra, dov'è? ne
avete trovata la traccia?</p>

<p>A Brancaleone tornò il fiato in corpo sentendo le nuove di<span class="pagenum"><a name="Page_214" id="Page_214">[Pg 214]</a></span>
Fieramosca, e rispose:</p>

<p>&mdash;Ginevra è nella rocca in buone mani, e presto la potrete
vedere; ma, ditemi: Ettore sarà poi guarito veramente?
Dopo domani si dovrà combattere.</p>

<p>&mdash;Ebbene, combatterà.&mdash;</p>

<p>Una certa espressione misteriosa che accompagnava le parole
di Zoraide stimolò la curiosità di Brancaleone, il quale
volendo saper più precisamente di che sorta fosse il male
del suo amico, udì che era stato ferito, ma leggermente, nel
collo, senza però che Zoraide gli parlasse del pugnale avvelenato.
Tuttavia non vedendo naturali le espressioni della
giovane, seguitò ad interrogarla, ma non gli riuscì di cavarne
spiegazioni più chiare:</p>

<p>&mdash;V'è una favola fra noi in Levante&mdash;dicea Zoraide, sorridendo
mestamente&mdash;che racconta d'un leone del deserto,
al quale un topo salvò la vita. Di più non vi voglio dire, e
vi basti sapere che fra poche ore il braccio d'Ettore sarà forte
come il collo d'un toro selvaggio. Ora però non v'è da far
altro fuorchè lasciarlo in quiete; domani si sveglierà a tempo
per potersi metter in ordine; io ritorno vicino a lui per
esser pronta ad ogni bisogno; fidatevi di me: dell'arte di
curar ferite ne son maestra, e ne ho saputo sanare di più
pericolose.&mdash;</p>

<p>Brancaleone visto che non gli rimaneva altro a fare presso
il ferito, raccomandò a Zoraide che quando Ettore si fosse
svegliato lo racquetasse sul conto di Ginevra, gli annunziasse
il combattimento pel giorno vegnente, gli dicesse che
sarebbe venuto egli stesso sul mezzogiorno, ove non fosse
comparso prima di quell'ora in città. Rimasti così d'accordo,
se ne ritornò a Barletta, ove, prima d'andarsene a casa, volle
passar dal castello per sapere che ne fosse di Ginevra.
Ma trovò chiusa la porta e alzato il ponte; onde gli convenne
differir di chiarirsi alla mattina vegnente.</p>

<p>Appena fatto giorno vi corse, e trovò ch'eran usciti allora
gli undici guerrieri spagnuoli per andar al campo seguitati
da tutti quelli che si trovaron liberi d'accompagnarli, onde
pochissima gente v'era rimasta. Salì le scale senza trovar a<span class="pagenum"><a name="Page_215" id="Page_215">[Pg 215]</a></span>
chi domandare; venne sino all'uscio ove la sera prima aveva
lasciata Ginevra, e bussò. Fra Mariano, che v'avea passata
la notte, gli aperse, e venuti in una camera vicina, narrò
a Brancaleone l'accaduto.</p>

<p>Tanto più rimase questi afflitto e travagliato dalla trista
nuova, quanto che vedeva cadere una tanta sventura sul suo
amico, nel momento in cui era meno preparato a sopportarla,
e quando per l'imminente battaglia avea bisogno di tutte
le sue forze; temeva che, accasciato sotto il peso del dolore
si mostrasse inferiore a sè stesso in una prova tanto ardua
ed importante. Pensato perciò al rimedio, stabilì col frate di
celar questa morte per tutto quel giorno, e l'indomani soltanto
assumesse quegli il carico di far portar la defunta al
monastero, com'era stato suo volere, mentre Ettore fosse occupato
a combattere co' suoi compagni. Credettero non difficile
serbar il segreto per questo giorno in cui la rocca era
quasi deserta, e stimarono di dirlo soltanto a Consalvo, onde
accordasse gli ajuti che sarebbero occorsi per far il trasporto
del corpo ed i funerali con un poco d'onore.</p>

<p>Per quel che spettava a Fieramosca, al quale bisognava
pur dare qualche spiegazione, concertarono che Brancaleone
gli dicesse: Ginevra star bene, non poterlo vedere per
quel giorno, e che soltanto gli faceva sapere si ricordasse
dell'onore italiano, combattesse con quella virtù che meritava
una tanta cagione, e ch'essa pregherebbe per lui, e pei
suoi compagni: le quali cose si potevan dir tutte senza bugia,
ed erano tali da riconfortarlo, e farlo andar franco alla
battaglia.</p>

<p>Dato sesto così a questa faccenda importantissima, scese
Brancaleone in piazza, e venuto alla casa de' fratelli Colonna,
li trovò ambedue nel cortile che, avendo radunati i tredici
Italiani, ne rivedevan minutamente l'arme, le bardature,
i cavalli, onde per l'indomani si trovassero in assetto, e
non vi fosse parte dei loro arnesi che non fosse a prova.</p>

<p>Brancaleone, che aveva avuto avviso di questo ritrovo,
vi avea mandato i suoi scudieri e quelli di Fieramosca coi
cavalli e l'armi. Ma il loro padrone mancava, ed alle interrogazioni<span class="pagenum"><a name="Page_216" id="Page_216">[Pg 216]</a></span>
di tutti rispondevano dicendo che non s'era veduto e
che di più non sapevano.</p>

<p>Prospero Colonna udì queste novelle con maraviglia, che
si cambiò presto in ira; onde, quando comparve Brancaleone,
domandò con volto severo:</p>

<p>&mdash;E dov'è Fieramosca, che non compare?</p>

<p>&mdash;Eccellenza!&mdash;rispose Brancaleone&mdash;sarà qui a momenti;
il suo indugio non è volontario.... un caso improvviso
e d'importanza....</p>

<p>&mdash;Qual cosa vi può esser per lui più d'importanza che la
faccenda di domani? Non avrei creduto che potesse avere
adesso altro pensiero.&mdash;</p>

<p>Fanfulla che, ricordando i casi della sera scorsa, voleva trovar
qualche verso d'avviare il discorso in modo da poterne
parlare, disse ridendo:</p>

<p>&mdash;Eh! stanotte avrà ballato troppo, o avrà trovato qualche
chiodo nuovo per cacciare quello vecchio, e allora si sa
che alzarsi troppo presto rincresce....</p>

<p>&mdash;Avrà trovato il canchero che Dio ti dia,&mdash;riprese Brancaleone:&mdash;credi
tutti pazzi come te?&mdash;Vi dico, eccellenza,
che non dubitiate, e sull'onor mio sarà qui fra poco, anzi
andrò io stesso a sollecitarlo.&mdash;</p>

<p>Pensò questo partito esser il più sicuro, poichè, per quanto
si fidasse di Zoraide, dubitava che qualche nuovo ostacolo
lo avesse potuto impedire. S'avviò al porto, per far un'altra
volta il viaggio dell'isola; entrato in barca, al momento di
staccarsi dalla riva, usciva di dietro al molo un battello nel
quale con grandissima allegrezza scorse Ettore, che vedutolo
venne a lui, e saltato a terra subito gli domandò:</p>

<p>&mdash;Dov'è Ginevra? è inferma? che le è accaduto? presto,
presto, andiamo da lei.</p>

<p>&mdash;Presto, dai Colonna invece, non s'aspetta altri che te:
Ginevra sta bene e la vedrai poi.</p>

<p>&mdash;Bene, l'ho caro; ma andiamo da lei.</p>

<p>&mdash;Ma non t'ha detto Zoraide che domani si combatte?</p>

<p>&mdash;Si combatterà, ma ora, in nome di Dio, conducimi da
Ginevra....</p>

<p>&mdash;Ora non la puoi vedere, nè per tutt'oggi....</p>

<p>&mdash;Ed io ti dico....<span class="pagenum"><a name="Page_217" id="Page_217">[Pg 217]</a></span></p>

<p>&mdash;Ma se non mi dai retta e non mi lasci parlare, non la finiremo
mai.... Dunque devi sapere (e tutto questo è per
parte sua: non che l'abbia veduta, ma me l'ha fatto dire,
onde lo dicessi a te): essa dunque sta bene, la signora Vittoria
l'ha accolta e ristorata, e prestatole quegli amorevoli
uffici che richiedeva il sua caso, e non le manca nulla: ti
prega di non aver per oggi altro pensiero, nè cercar di vederla;
che ponga l'animo in quiete, combatta domani da
par tuo, ti ricordi dell'onore italiano, di tutto quel che tante
volte avete parlato insieme su tal proposito, e ch'essa prega
Iddio per la nostra vittoria....</p>

<p>&mdash;Ma oh! perchè non l'ho io a poter vedere?.... qui c'è
sotto qualche cosa.</p>

<p>&mdash;Ed io ti dico che non c'è sotto nulla: se ti volessi dire
come andò tutto il precipizio di jeri, davvero non potrei, chè
neppur io lo so: ma ti basti, in nome del Cielo! per ora di
saperla salva, il di più lo vedremo dopo la battaglia; e ora
non è tempo da pensare ad altro.... Andiamo, che il signor
Prospero e tutti gli altri aspettano ed hanno già domandato
di te, e molto si maravigliano de' fatti tuoi, che vai attorno
in questi momenti.... Andiamo, un po' d'animo! Sei pur stato
uomo sempre! ed è pure una vil cosa che ti metta sotto i
piedi l'onore e 'l nome di quel gran soldato che sei!</p>

<p>&mdash;Andiamo; sì, andiamo&mdash;riprese Fieramosca mezzo in
collera;&mdash;non son cavallo da tante spronate: ti domandavo
di vederla un momento: casca il mondo per questo?</p>

<p>&mdash;Non casca il mondo.... ma non capisci che son tutti là
da un'ora a far la mostra, e tu solo manchi.... che cos'hanno
a pensare?</p>

<p>&mdash;Orsù dunque&mdash;disse Fieramosca affrettando il passo
(chè tutto questo dialogo l'avea fatto camminando lentamente
volendo l'uno andar verso la rocca, l'altro tirarlo verso
la casa di Colonna), andiamo che non hai torto.... il dovere
e l'onore prima di tutto.</p>

<p>E mentre camminavano frettolosi gli domandava Brancaleone:</p>

<p>&mdash;E dunque, a proposito, come ti senti? e la ferita?....</p>

<p>&mdash;Oh! non è nulla.... ma ti dirò poi.... chè ora manca il<span class="pagenum"><a name="Page_218" id="Page_218">[Pg 218]</a></span>
tempo.... quante diavolerie! e quella povera Zoraide! non
m'ha voluto chiarir di nulla, ma ho capito bene.... al male
che mi sentivo.... il pugnale doveva esser avvelenato.... e
non vorrei che m'avesse succhiata la ferita.... e ci avesse a
rimetter la salute, forse la vita.... e pur troppo, temo che
appunto la sia andata così. Ma ero tanto fuor di me che non
posso distinguere se ciò sia una memoria od un sogno che
abbia fatto.</p>

<p>&mdash;Ma in somma ti senti bene....</p>

<p>&mdash;Come non avessi mai avuto male.&mdash;</p>

<p>Ed in così dire eran entrati nel cortile, e si presentavano
a Prospero Colonna, che, dopo qualche breve parola sul
tardare di Fieramosca, seguitò la bisogna alla quale era occupato.</p>

<p>La diligenza minutissima che pose a questa rivista, la fece
durare alcune ore. I cavalli furono provati, provati gli arnesi
a colpi di lancia, d'azza e di spada. Del taglio dell'armi
offensive ne fu fatta esperienza sul legno, sul ferro, e rifiutate
le meno perfette. Verso mezzogiorno, tornato ognuno al
suo alloggiamento, Ettore solo fu trattenuto sotto colore di
stabilire varj particolari della disfida, ma in realtà per non
lasciarlo andar attorno a suo modo. Brancaleone aveva tirato
da parte il signor Prospero, ed avvisatolo di tutto, pregandolo
facesse in guisa di tener Fieramosca occupato per il resto
della giornata, la qual cosa venne da lui puntualmente
eseguita. Fattosi sera, quando non rimanevano più pretesti
ragionevoli per rattenerlo, fu lasciato andare, e Brancaleone
accompagnandolo a casa entrò in ragionamenti sul mestier
dell'arme, e sul modo che avean da tenere la mattina vegnente
coi loro nemici, e riuscì a farsi tanto prestar attenzione,
che non potè Ettore correr colla fantasia ove il cuore
l'avrebbe chiamato. In quella che traversavan la piazza,
giungeva il drappello de' campioni spagnuoli, ai quali accostatisi,
domandando ed udendo le nuove della giornata, vennero
spendendo il tempo, e soltanto a notte chiusa si ritirarono
a casa.</p>

<p>&mdash;Han l'ossa dure questi diavoli di Francesi&mdash;disse Ettore<span class="pagenum"><a name="Page_219" id="Page_219">[Pg 219]</a></span>
separandosi dal suo amico&mdash;e gli Spagnuoli han trovato
carne pe' loro denti.</p>

<p>&mdash;Tanto meglio&mdash;rispose Brancaleone&mdash;avremo a far
con uomini; e non siam della bandiera Colonna per niente.
Per me domani spero di far per due: pensa che cosa direbbero
que' ribaldi degli Orsini se sentissero che ne abbiam
toccate! Vorrebbe rider poco quel poltroncione del conte di
Pitigliano.... ma per questa volta spero non l'avrà il gusto.</p>

<p>&mdash;Oh! no&mdash;rispose Fieramosca:&mdash;e può essere che a
qualcuno di questi Francesi gli dolga d'aver voluto assaggiar
i fichi di Puglia. Oh! in somma, ora pensiamo a riposar
queste poche ore, e domani a mostrare che se i poveri Italiani
sono sempre assassinati, è perchè il maledetto destino
vuol così; ma che del resto, uomo per uomo, non temiamo
nè loro nè il mondo. Addio, Brancaleone; so che vuoi dire&mdash;seguiva
sorridendo&mdash;non aver paura&mdash;fin a domani a
sera non penso che a quel che s'ha a fare, e ti giuro che mi
bolle il sangue ora più che il giorno in cui fu data la disfida;
e spero di non far vergogna nè all'Italia nè a voi.</p>

<p>&mdash;Di questo son più che certo&mdash;rispose Brancaleone.&mdash;A
domani.</p>

<p>&mdash;A domani&mdash;replicò Fieramosca stringendogli la mano,
e si lasciarono.</p>

<p>Prima di salire in camera volle Fieramosca dar un'occhiata
alla stalla; ed entratovi, si pose ad accarezzare il suo
buon cavallo di battaglia, con quell'affetto, e quasi potrei
dire amicizia che prova ogni soldato per il compagno delle
sue fatiche e de' suoi pericoli. Gli passava la mano sul collo
e sulle spalle battendolo leggermente, ed il cavallo, abbassate
indietro le orecchie, scoteva il capo, e scherzando faceva
l'atto di mordere il suo padrone.</p>

<p>&mdash;Povero Airone mio, mangia, e fa buona cera fin che
puoi, che non sei sicuro di dormir domani sera su questa
lettiera.... A tutt'altro fatto condurrei Boccanera, e non arrischierei
la tua pelle; ma domani ho proprio bisogno d'averti
sotto, che non mi metterai un piede in fallo, son certo.
E poi,&mdash;seguitò sorridendo e prendendogli il muso fra le<span class="pagenum"><a name="Page_220" id="Page_220">[Pg 220]</a></span>
mani,&mdash;sei italiano anche tu, anche tu devi portar la
croce.&mdash;</p>

<p>Visto poi che tutto era in ordine,&mdash;Masuccio&mdash;disse
volgendosi al suo scudiere,&mdash;alle quattro lo farai bere, e poi
orzo quanto glien'entra in corpo: alle cinque mi verrai ad
armare.&mdash;</p>

<p>Dati questi ordini salì, e dopo pochi minuti avea spento
il lume, e si trovava in letto col fermo proposito di riposarsi
e dormire. Sulle prime gli parve di poter prender sonno; ma
poi cominciò un pensiero, e un altro, e un altro, ed era in
letto già da più ore senza che gli fosse riuscito di chiuder
gli occhi un momento. Tutto il fatto di Ginevra, del quale
s'era dato pace in parte sulla fede di Brancaleone, gli si mostrò
nuovamente pieno di ombre e di sospetti: mille timori
incerti gli s'affollarono sul cuore:&mdash;Che cosa sarà&mdash;pensava&mdash;tutto
questo mistero, e non l'ho da sapere nè pur
domani! Che Brancaleone mi volesse ingannare?&mdash;</p>

<p>Un momento persino fu per maladire in cuor suo la disfida;
ma il pensiero venne rispinto con isdegno prima che
fosse interamente formato.</p>

<p>&mdash;Oh! vergogna, vergogna,&mdash;disse alzandosi a sedere sul
letto,&mdash;come può cadermi nell'animo tanta viltà!.... Non
son più quel d'una volta? Che direbbe Ginevra se mi vedesse
tanto malamente mutato, e tanto freddo ai pensieri che un
tempo mi facevan correr fuoco per le vene?&mdash;</p>

<p>E con queste riflessioni gli venne tant'ira di sè medesimo,
che s'alzò infuriato, e rivestitosi, chè ad ogni modo non potendo
dormire, il letto gli riusciva insoffribile, uscì sul terrazzo:
sedutosi, come spesso soleva, sul muricciolo sotto la
palma, dispose d'aspettar ivi l'alba, che non era molto
lontana.</p>

<p>La luna pallida e scema si specchiava appena nel mare.
Lontano forse cinquecento passi, a mano manca sorgeva la
rocca, che a quell'ora poco potendosi distinguere ne' contorni,
si mostrava come una gran massa bruna, e solo i merli
posti in cima alle torri apparivano un po' distinti sul cielo.
Ettore guardava sospirando quelle mura, pensando a chi
v'era rinchiusa, ed ogni tanto gli sembrava sentire come un<span class="pagenum"><a name="Page_221" id="Page_221">[Pg 221]</a></span>
lontano mormorio di salmeggiare alternato. Ma era tanto discosto,
che gli pareva e non gli pareva: ad una finestra, che
per esser sul fianco del castello, egli non poteva veder che
di scorcio, v'era lume e non fu spento mai tutta la notte;
avrebbe dato il sangue per non veder più quel lume, e volgeva
gli occhi altrove dicendo: Son pur pazzo a tormentarmi
con tali fantasie; poi non poteva a meno di non rivolgervi
gli occhi, e quel lume era sempre là.</p>

<p>Con quella specie di malafede che spesso adopera l'uomo
con sè medesimo, quando è vessato da un dubbio importuno,
si diede a volersi persuadere ciò che nell'intimo del cuore
non credeva affatto, cioè che Ginevra era in buono stato,
che non le era accaduto nulla di sinistro, e che tutto il mistero,
che pure scorgeva in questa faccenda, era un'idea sua,
una vana immaginazione. E se, per ingannar se medesimo,
durava questa fatica, lo faceva conoscendo che a voler volger
tutti i pensieri e tutte le virtù dell'anima alla battaglia,
gli era indispensabile il rendersi, se non certo, almeno molto
probabile, ciò che il raziocinio gli mostrava esser pura illusione.</p>

<p>&mdash;Oh sì, sì&mdash;diceva scotendo il capo, e passandosi la
mano sulla fronte e sui capelli, come per dissipare i pensieri
che v'erano aggruppati&mdash;badiamo a farci onore prima di
tutto..... e forse domani a quest'ora avrò già potuto dirle:
<i>Ginevra abbiam vinto</i>....&mdash;poi fermatosi un momento a pensare:&mdash;oppure
m'avrà già veduto entrar in Barletta sulla
bara, ed avrà detto: <i>Povero Ettore, hai fatto quel che hai potuto</i>....
E se ciò accadesse? sarei morto da uomo dabbene;
ed essa piangerebbe la mia morte; ma non mi vorrebbe vivo
a patto d'una viltà; anzi andrebbe superba di poter dire:
Eravamo amici sin da fanciulli.... Sì.... ma intanto rimarrà
qui sola, senz'un ajuto; neppur sa che suo marito è al campo
francese, e se anche lo sapesse, come presentarsi a lui dopo
tanto tempo?&mdash;</p>

<p>Ettore aveva formato e parte eseguito il disegno di raccomandarla
a Brancaleone; ma riflettendo che anch'esso poteva
venir ucciso con lui, si risolvette di scriver una lettera
a Prospero Colonna, nella quale fosse ordinato che il<span class="pagenum"><a name="Page_222" id="Page_222">[Pg 222]</a></span>
poco suo avere in Capua, cioè la sua casa, un podere, e gli
arnesi ed i cavalli, che pure eran del valore di molte migliaja
di ducati, tutto fosse di Maria Ginevra Rossi di Monreale.
Riaccese il lume, ed in poco tempo ebbe scritta la lettera:
allora pensò d'acchiudervene un'altra per Ginevra come di
commiato, e per raccomandarle la giovane saracina, alla
quale aveva pur tanti motivi d'essere riconoscente: e come
già cantavano i galli, e s'accorgeva che gli uomini sotto
nella stalla cominciavano a risentirsi, a far romore, mancandogli
il tempo, scrisse soltanto queste poche righe:</p>

<blockquote>

<p>«Ginevra, io sto per montare a cavallo, e non so s'io
n'abbia a scender vivo stasera. Se il Cielo ha disposto che
debba esser altro di me, non dubito punto che dopo aver
dato qualche lagrima a quello che sin da fanciullo ti fu
con tanta fede amico e servo, tu non ti rallegri aver io incontrata
una morte della quale non si poteva immaginare
nè la più gloriosa nè la più bella. Sarai contenta goderti
per amor mio la poca roba che ho di casa; sai che son libero
e senza parenti prossimi. Solo ti raccomando, e non
accaderanno per questo molte parole, il mio famiglio Masuccio,
che dal giorno in cui all'Ofanto toccò quella ferita
nella spalla, poco si può ajutare, e correrebbe rischio, ove
tu non lo soccorressi, di dover accattar per Dio, e ne sarebbe
poco onore alla mia memoria. Un'altra cosa mi rimane
a dirti. Tuo marito è al soldo dei duca di Nemours.
Non ho più tempo: sento che in casa Colonna si sta per
dar il segno: Dio ti guardi: ti raccomando anche Zoraide.</p></blockquote>

<p class="pf b1">
ETTORE.»<br />
</p>

<p>Difatti si udiva il trombetta il quale, com'è loro uso, preparandosi
per sonar la sveglia si metteva alle labbra la tromba
ricavandone suoni brevi ed interrotti, come per prova.
Un tal qual ronzìo, ed un rumoreggiar sordo che veniva
dal terreno della casa e da quelle dei vicini, voci indistinte
e passi d'uomini e di cavalli per le strade, indicavano che
la maggior parte di coloro che dovevan essere attori o spettatori<span class="pagenum"><a name="Page_223" id="Page_223">[Pg 223]</a></span>
del fatto d'arme, avean principiato a mettersi in moto:
in cielo però non si scorgeva ancora alcun principio di
albeggiare; anzi una caligine oscura nascondeva le stelle, e
condensava l'atmosfera.</p>

<p>Fieramosca, che stava chiudendo le due lettere seduto accanto
alla finestra aperta, se n'accorse guardando fuori, ove
il piccol raggio della candela usciva divergente, illuminando
quel tratto di nebbia ove poteva percuotere. La brutta apparenza
del tempo, trovandolo già disposto alla mestizia,
gliel'accrebbe; i pipistrelli che trapassavano con volo tremolo
e veloce avanti la finestra, chiamati dallo splendore,
le sentinelle poste sulle torri del castello e che, accostandosi
l'ora del mutar le guardie, si chiamavano con un certo gridar
lugubre, tutto in somma accresceva la tristezza di quest'ora,
ed il combattuto giovane ne rimase oppresso un momento.
Ma i passi gravi e sonanti di due uomini che, salita
la scala gli entravano in camera, gli fecero alzar la fronte e
comporre il viso in atto lieto ed ardito, onde non s'avvedessero
del suo vero stato.</p>

<p>Comparì Brancaleone tutto coperto delle sue armi fuorchè
il capo, accompagnato da Masuccio che portava l'arnese
di Fieramosca. La campana di San Domenico sonava la messa
che dovevano udire i combattenti prima di partire pel
campo.</p>

<p>&mdash;Armati Ettore, chè a momenti saranno tutti in chiesa&mdash;disse
Brancaleone; ed aiutato da Masuccio in pochi
minuti ebbe coperto il suo amico della perfetta e lucente armatura
che usava portare nelle maggiori occasioni. Fabbricata
da un de' migliori artefici di Milano, s'adattava così
bene alle belle membra del cavaliere, ed era nelle giunture
tanto maestrevolmente connessa, che seguiva i contorni del
corpo senza alterarne la grazia in nessuna parte, lasciandolo
nel tempo stesso interamente libero e sciolto in tutti i suoi
moti. Finito d'armarsi, ed appeso alla sinistra la spada ed
alla destra la daga scesero uniti, e facendosi portar dietro
dai famigli lancia, elmo e scudo, e condurre a mano i cavalli,
vennero a San Domenico, ove in pochi minuti insieme<span class="pagenum"><a name="Page_224" id="Page_224">[Pg 224]</a></span>
con molto popolo si trovaron radunati i tredici campioni
e Prospero Colonna.</p>

<p>La chiesa era un quadrilungo a tre navate separate da
colonne ed archi a sest'acuto, d'assai rozza maniera, e verso
l'altar maggiore due sfondi ai lati formavano una croce col
corpo principale dell'edifizio: il coro de' frati, secondo l'uso
antico, avanti l'altare era di legno, divisi gli stalli de' religiosi
da molti ornati in rilievo, ai quali il tempo avea data
una tinta lucida e bruna: nel mezzo era posto un banco capace
di tredici persone, ove stavano gli uomini d'arme italiani.
La luce del giorno andava crescendo, ma non era ancora
abbastanza chiara per poter passare attraverso delle
invetriate dipinte che chiudevano gli stretti finestroni, onde
tutto l'interno della chiesa rimaneva quasi nell'oscurità, e
il lume rossiccio delle poche candele dell'altare si ripercoteva
soltanto un po' vibrato sulle corazze de' guerrieri, lasciando
tutte le altre figure quasi invisibili. Prospero Colonna
armato anch'esso stava un po' innanzi agli altri, ed aveva
a' piedi per inginocchiarsi un ricco cuscino di velluto rosso
colla colonna ricamata in argento, recatogli da due paggi
che si tenean ritti pochi passi dietro di lui. Uscì la messa:
Fra Mariano la diceva, ed i cuori di quelli fra gli spettatori,
che eran capaci di sensi generosi ed alti, forse non rimasero
indifferenti alla vista di que' valorosi ed arditi giovani
che atterravan innanzi al Dio degli eserciti le fronti solcate
dal ferro e dalle fatiche, per domandargli che fosse dato alle
loro spade di vincere chi volea trascinar nel fango il nome
italiano.</p>

<p>Nelle loro mosse, alle quali il lungo uso dell'armi dava
anche nel pregare una cert'aria brava, esprimevano però i
pensieri religiosi che avean nell'animo. All'estremo del banco,
a man sinistra, era Fieramosca ritto, immobile, colle
braccia intrecciate sul petto. Gli stava in faccia a pochi passi
la porta della sagrestia aperta; e gli uomini della chiesa,
che andavano avanti e indietro pei loro uffici, avrebbero forse
potuto soli distrarlo dalla preghiera; ma s'aggiunse una
vista ed un dialogo, che in quel momento più che mai eran
tali da fissar dolorosamente i suoi pensieri.</p>

<p>Un uomo vestito d'una cappa oscura tutta sdruscita, coi<span class="pagenum"><a name="Page_225" id="Page_225">[Pg 225]</a></span>
capelli rossi in disordine, ed un viso di tristo augurio era
fermo in mezzo alla sagrestia: e, volto ad un frate domenicano
che occupava colla sua corpulenza tutto un seggiolone
di cuojo posto fra un armadio e l'altro, solito mobile di questi
luoghi, gli domandava con parlar ruvido, e voce rauca
e sottile:</p>

<p>&mdash;Quale ho d'ammannire, quella dei poveri o quella dei
signori?</p>

<p>&mdash;Bella interrogazione!&mdash;rispose il frate, e la sola parte
che si movesse nel suo corpo eran le labbra.&mdash;Non lo sai
che il signor Consalvo fa la spesa? non è già uno di questi
affamati di Barletta, che per non dar la torcia al curato, si
fan portar via per poveri.... Di prima classe, ve l'ho già detto
a tutti, di prima classe, campane, catafalco e messa cantata.
Mi sembrate più balordi del solito.&mdash;</p>

<p>L'altro si strinse nelle spalle ed andando verso uno dei
lati della sagrestia si tolse dalla vista di Fieramosca: questi
però udì metter la chiave in un uscio ed aprirlo; poscia distinse
un romore di passi che s'allontanavano, e per alcuni
minuti non udì altro: poco stante i medesimi passi che ritornavano
con uno stropiccìo come di cosa trascinata sul
pavimento; e lo strepito veniva innanzi finchè ricomparì l'istess'uomo
tirando e lasciando in mezzo alla sagrestia una
bara nera filettata d'argento, avente una croce alla testa, ed
ai piedi un teschio retto da due ossa poste sotto a guisa di
croce di Sant'Andrea; vi buttò sopra un copertone di velluto
nero, dopo che con un panno n'ebbe scossa per tutto la
polvere. Mentre il beccamorto compiva quest'ufficio con quel
fare sbadato e di mal umore, che pur troppo appare spesso
negl'inservienti alle sagrestie, un'idea lieta trovò pure strada
di fargli aggrinzar con un riso la pelle che gli copriva
l'ossa delle guance.</p>

<p>&mdash;Dunque ci sarà da bere anche per me questa volta? È
un gran pezzo che non v'è altro lavoro che di marinari e
pescatori.... ringraziarne Dio che ogni tanto ne capita anche
qualcuno di questi pe... (si voltò a un tratto quasi temendo<span class="pagenum"><a name="Page_226" id="Page_226">[Pg 226]</a></span>
d'esser udito, ed abbassata la voce seguitò) di questi
pezzi grossi.</p>

<p>&mdash;Una volta tocca a tutti&mdash;disse il frate, tagliando la
frase in due con uno sbadiglio.</p>

<p>&mdash;E può essere&mdash;seguitava il becchino, adattando la
coperta sulla bara, e scostandosi per vedere che non pendesse
più da una parte che dall'altra&mdash;può essere che la
Beca, quella strega di mia moglie, ci abbia azzeccato. Jer
sera (sentite questa) eravamo in letto, e si discorreva che si
sta a spasso e non si lavora, e che la guarnaccia della donna
e 'l sajo nuovo che mi potei fare coi danari che buscai
nella morìa, cascan a pezzi.... E vedete se è vero (in così
dire tirandosi le maniche sui gomiti mostrava la verità delle
sue asserzioni); e in somma si diceva che, se tirava innanzi
così un altro poco, saremmo morti di fame. Poi stamattina
prima dell'avemaria, intanto che m'alzavo per iscender in
chiesa:&mdash;Ohè Rosso!&mdash;dice:&mdash;sai che mi son sognato?&mdash;Dico:&mdash;che
ti sei sognato?&mdash;Dice:&mdash;mi pareva che la cucina
dell'osteria di Veleno fosse piena di letti, e l'oste giallo
giallo per il primo, e in somma&mdash;dice&mdash;era tornata la peste,
e c'eravamo rifatti, e tu andavi per Barletta vestito come
un cavaliere.... In somma, dite voi fra Biagio, tra la guerra e
la peste siamo lì?... e può essere che prima di stasera (e qui
di nuovo abbassò la voce, e vedendo che dalla chiesa nessuno
gli badava, accennò col pollice sulla spalla verso i tredici
giovani), può esser in somma che qualcuno torni a casa
sul quattropiedi...&mdash;</p>

<p>Il frate, o per isbadataggine o per mantenere i dritti della
gerarchia, non si curò di rispondere, onde finì il dialogo. Il
becchino, quand'ebbe messa in ordine ogni cosa, scomparve:
e la bara rimase in mezzo alla sagrestia. Non venne
in mente a Fieramosca, e se gliene fosse balenato un
qualche sospetto l'avrebbe cacciato come una pazzia, per chi
dovesse servire: non ostante non ne potè staccar gli occhi
durante il rimanente della messa. I suoi pensieri si fermarono
naturalmente sull'idea che quel giorno poteva esser
l'ultimo della sua vita, e volse con più fervore lo spirito a
Dio domandando di nuovo il perdono delle sue colpe. Riandava<span class="pagenum"><a name="Page_227" id="Page_227">[Pg 227]</a></span>
colla mente tutto il tempo trascorso da quando avea
tolta Ginevra di Santa Cecilia; e gli pareva non aver rimorso
d'altro, fuorchè del non averle palesato che Grajano era
vivo. Di questo però come d'ogni altro fallo se n'era confessato
la sera innanzi. Gli parve d'esser tranquillo, e di poter
franco incontrar la morte. Terminò la messa, uscirono i tredici,
seguitando Prospero Colonna, e vennero a casa sua,
ove si posero a tavola per non andar digiuni a combattere.</p>

<p>Fra gli altri patti fermati d'accordo dalle due parti italiana
e francese, v'era quello: che ogni uomo d'arme che venisse
fatto prigione potesse, senza dover seguir il suo vincitore,
riscattarsi coll'arme e 'l cavallo mediante lo sborso di
cento ducati. Ognuno degl'Italiani consegnò il danaro al signor
Prospero, ed i mille trecento ducati posti in un sacco
furon caricati su alcuni muli, i quali avviati innanzi portavan
sul campo provvisioni e masserizie che forse avrebber
potuto bisognare.</p>

<p>Finita la colezione, tutti uniti andarono alla rocca ove il
gran Capitano gli aspettava nella sala del ballo; preser commiato
con poche parole e volto sereno da lui, che disse nel
congedarli come gli aspettava a cena, e faceva preparare per
ventisei persone, onde se i Francesi avesser dimenticato di
portar con loro i danari del riscatto, non avessero ad andar
a letto a digiuno. Scesero nel cortile ove erano in fila disposti
i cavalli tenuti dai famigli. Montarono in sella, e a due
a due s'avviarono, preceduti dalle trombe, ed accompagnati
da molti amici e da una folla di curiosi.</p>
</div>

<hr class="chap" />
<div class="chapter">
<h2><a name="CAPITOLO_DECIMONONO" id="CAPITOLO_DECIMONONO">CAPITOLO DECIMONONO.<br />&mdash;</a></h2>

<p class="pn">Ad uguale distanza da Barletta e dal campo francese, dove
la pianura accostandosi alle colline comincia ad elevarsi,
si stende, fra certi monticelli bassi, un piano di circa trecento
passi per ogni verso, formato probabilmente da qualche<span class="pagenumr"><a name="Page_228" id="Page_228">[Pg 228]</a></span>
antica alluvione. Il terreno di minuta ghiaja e di sabbia
silicea rassodato dal tempo è sgombro d'arbusti e d'erbe,
ed offre alla zampa dei cavalli un andar franco e sicuro.
Questo era il luogo scelto pel combattimento. Dal giorno innanzi
per cura d'uomini mandati dalle due parti, fu livellato
ove era qualche ineguaglianza di terreno; fissati i limiti
con un solco e con grosse pietre disposte all'intorno; ed
all'ombra di grandissimi lecci che crescevano sul ciglio d'un
greppo, dal quale si dominava tutto il campo, vennero situati
sedili pei giudici, sotto una specie di tenda a strisce
bianche e vermiglie annodata ai rami degli alberi. Avanti a
questo tribunale eran piantate in fila alla vista di tutti ventisei
lance cogli scudi degli uomini d'arme delle due nazioni,
ed i loro nomi scritti a grandi lettere su un cartellone.
Dalle terre e ville del contorno la curiosità aveva radunata
gran folla di contadini e signorotti di campagna, che prima
del levar del sole già si trovavano allogati per l'alture circonvicine.
Quelli che fra loro tenevano un certo grado sedean
coi vecchi e colle donne sull'erba; gli altri, come ragazzi,
poveri, monelli, s'arrampicavano su per gli alberi, e
mostrandosi qua e là fra le foglie facean contrastare col verde
il colore de' visi e de' panni.</p>

<p>Bello spettacolo era (specialmente per chi, ponendosi all'estremità
del campo, volgesse le spalle all'interno delle terre
ed il viso alla marina) il vedere una così ricca scena campestre
ravvivata da tal moltitudine piena di tanto moto e di
tanta vita: a destra elevarsi sul cielo le grandiose masse
degli elci, ed al color cupo delle lor foglie mischiarsi il verde
più vivace e gajo d'arboscelli minori; su un piano più
lontano dietro questi, la terra di Quarato, della quale si
scopriva soltanto la porta difesa da una torre addossata a
rupi, al cui piede serpeggia la strada: in mezzo il campo,
ed al di là il lido dell'Adriatico, la città e il castello di Barletta,
e le forme colorite degli edifizi spiccate sulla tinta azzurra
del mare: più lontano il ponte e l'isola di Sant'Orsola,
gli alti gioghi del Gargano, e la linea dell'orizzonte: a manca
poi, le colline che a poco poco si vengono alzando; e rimpetto
al luogo destinato ai giudici, sovra un terreno disuguale,<span class="pagenum"><a name="Page_229" id="Page_229">[Pg 229]</a></span>
vestito d'erba fresca, gruppi di altissime querce coi
tronchi rivestiti d'edera, e nel pieno vigore della più ricca
vegetazione. La nebbia formatasi nella notte, squarciandosi
alla brezza dell'aurora, veleggiava nelle regioni superiori
dell'aria in nuvole di forme fantastiche, che già percosse
dal sole ne rifrangevan i raggi indorati. Altre strisce di
nebbia più densa restavano leggermente posate sulla pianura,
somigliando a letti di cotone bianchissimo, sovra i quali
sorgevano qua e là gruppi d'alberi più alti, e le creste di
qualche collinetta. Il disco del sole vicino ad uscir dal mare
spandeva in cielo la sua luce rancia, lasciando muti gli oggetti
terrestri, illuminati soltanto dal riflesso dell'atmosfera.
Tutti gli spettatori avean come involontariamente gli occhi
volti verso il punto dove stava per comparire. Sull'ultima
linea del mare parve alla fine quasi generata una scintilla
di luce vivissima; crebbe, prese forma, uscì il sole maestoso
come un globo di fuoco, e diffuse la sua luce, che diede
forma e colore agli oggetti, e si duplicava oscillando riflessa
nel mare.</p>

<p>Una squadra di fanti venuta quivi per tempo teneva sgombro
il campo dal popolo che stava disperso in gruppi tutt'all'intorno,
radunandosi più frequente nei luoghi ove molti
venditori di comestibili e di vino avean tese le loro tende,
ed alzati banchi e tavole. V'era fra questi l'oste del Sole, Veleno,
che il lettore ben conosce, e che in uno dei luoghi più
in vista aveva piantato il suo negozio ambulante sotto una
frascata, alla quale già eran concorsi molti de' soldati suoi
soliti avventori: due o tre gran padelle da friggere eran al
fuoco su altrettanti fornelli di ferro portatili; una tavola
composta d'asse rozze, e connesse alla meglio su varj pali,
che fitti nel suolo servivano di gambe, era coperta di canestroni
di pesce, carciofi, ortaglie d'ogni genere da friggere.
Egli, con due grembiuli e la berretta di bucato, colle maniche
della camicia rimboccate sino alla spalla, teneva sotto
il braccio la pentola da infarinare, in una matto il piatto col
fritto ancor crudo, nell'altra le mollette per prenderlo, e si
affaccendava a preparar questo cibo tanto gradito agli Italiani
meridionali, senza restar mai un momento dal cicalare,<span class="pagenum"><a name="Page_230" id="Page_230">[Pg 230]</a></span>
ridere, domandare e rispondere a tutti in una volta, e
soltanto interrompeva a quando a quando questi dialoghi,
o per cantar <i>La bella Franceschina</i>, o per gridar quanto n'avea
nella canna: Ah che alici! ah che alici! son vive le trigliarelle!
o non avete occhi, o non avete danari! ed altre simili
inculcazioni che s'udivano da mezzo miglio lontano.</p>

<p>Alla fine, un mormorar più forte della folla che occupava
i luoghi superiori fece volgere a tutti il viso verso quella parte,
e passando di bocca in bocca giunse la nuova, che già si
scorgeva il drappello francese. Pochi minuti dopo compariva
alla voltata d'una strada, che usciva di dietro una collina,
ed avanzandosi, venne a porsi in battaglia nella parte
superiore del campo, volgendo la fronte al mare. Scavalcati
i guerrieri ed un centinaio e mezzo di compagni ed amici
che eran con loro, lasciaron ai famigli i cavalli, e, saliti al
luogo dei giudici, si dispersero sotto i lecci aspettando l'arrivo
degli Italiani. Sulla strada di Barletta un nuvolo di polvere,
fra il quale si potè presto distinguere il lampeggiar
dell'armi, mostrò che non eran per farsi troppo aspettare.
Le turbe sin allora disperse si strinsero ai confini della lizza,
studiando ognuno di cacciarsi avanti, malgrado che i
fanti di guardia, con que' modi amorevoli che in ogni tempo
ha sempre usato la soldatesca in simili occasioni, battendo
sul suolo, e talvolta sulle punte dei piedi i calci delle ronche
e delle picche, ricacciassero indietro l'onda che tentava
di sopraffarli.</p>

<p>Giunsero gl'Italiani, si fermarono in faccia ai loro avversarj
nell'ordinanza medesima, e scavalcati, salirono anch'essi
sul rialto degli elci.</p>

<p>Dopo i saluti e le cortesie scambievoli, il signor Prospero
e Bajardo, che erano i due padrini, s'abboccarono, e decisero
che prima di tutto conveniva trarre a sorte i giudici.</p>

<p>Il lettore si maraviglierà, son certo, di non trovar il famoso
Bajardo fra i combattenti in così importante occasione,
e vederlo invece adempiere le parti di padrino: gli dirò
dunque che non ne abbiam provata minor maraviglia di lui,
nè sapremmo formar su questo fatto altra congettura se non
supporre che qualche ferita non interamente sanata gl'impedisse<span class="pagenum"><a name="Page_231" id="Page_231">[Pg 231]</a></span>
di trattar l'armi, o che forse la quartana che lo travagliava
in quel tempo, troppo gli scemasse le forze: a ogni
modo sappiamo certissimo che egli non era fra i campioni.</p>

<p>Scritti dunque i nomi di alcuni caporali de' due eserciti
spagnuoli, francesi ed italiani in egual numero; rotolati i
brevi, e posti in un elmo, cadde la sorte su Fabrizio Colonna,
Obignì e Diego Garcia di Paredes; i quali, sedendo al
luogo preparato per loro, aprirono su una tavola il libro dei
Vangeli, e ricevettero il giuramento de' ventisei guerrieri:
col quale s'impegnavano a non adoperar frode nel combattere;
asserivano non aver incanti nè sui loro corpi, nè sull'arme;
ed incontrar quel cimento valendosi della sola virtù
e delle forze naturali. Furon letti di nuovo ad alta voce i
patti coi quali si rimaneva d'accordo che ogni uomo potesse
riscattar sè, l'arme e 'l cavallo mediante cento ducati; ed
uno fra gl'Italiani, votando sulla tavola il sacco del danaro
che avean recato, lo contò, e lo consegnò ai giudici. S'aspettava
quindi che i Francesi facessero altrettanto: visto che
nessuno si moveva, Prospero Colonna disse loro più modestamente
che potè:&mdash;Signori, e il vostro danaro?&mdash;</p>

<p>Si fece avanti La Motta, e rispose sorridendo:</p>

<p>&mdash;Signor Prospero, vedrete che questo basterà.&mdash;</p>

<p>Montò la stizza al barone romano per la millanteria inopportuna,
ma si frenò, e disse soltanto:&mdash;Prima di vender
la pelle conviene ammazzar l'orso. Ma non importa; e quantunque
fosse patto fra noi di portar il riscatto, neppur per
questo non vogliamo metter ostacoli alla battaglia.&mdash;Signori
(aggiunse poi volto ai suoi), avete udito: questo cavaliere
tien la cosa per fatta; sta a voi a chiarirlo del suo
errore.&mdash;</p>

<p>Sarà inutile il dire che questi modi sprezzanti fecero ribollire
il sangue agl'Italiani, ma nessuno rispose nè a La
Motta, nè al signor Prospero, fuorchè con qualche digrigno,
o qualche occhiata fulminante.</p>

<p>Terminati questi apparecchi, furon dai giudici licenziate le
due parti e data loro una mezz'ora per prepararsi; dopo la
quale un trombetta a cavallo, situato all'ombra degli elci,<span class="pagenum"><a name="Page_232" id="Page_232">[Pg 232]</a></span>
accanto ai giudici, darebbe tre squilli di tromba, segnale
dell'assalto.</p>

<p>Ritornati a' loro cavalli e montati in sella, furon dai padrini
disposti in fila a quattro passi di distanza l'uno dall'altro;
e tanto il Colonna quanto Bajardo osservarono di
nuovo i barbazzali, le cigne delle selle, le corregge e le fibbie
dell'armature; e, se v'eran occhi esercitati ne' due campi,
eran senza dubbio i loro.</p>

<p>Finita questa rivista, fermato il cavallo nel mezzo della
linea, il signor Prospero disse ad alta voce:</p>

<p>&mdash;Signori! non crediate ch'io voglia dirvi parola per eccitarvi
a combatter da uomini pari vostri: vedo fra voi Lombardi,
Napoletani, Romani, Siciliani. Non siete forse tutti
figli d'Italia ugualmente? Non sarà ugualmente diviso fra
voi l'onore della vittoria? Non siete voi a fronte di stranieri
che gridan gl'Italiani codardi? Una cosa sola vi dico: vedete
là quel traditor scellerato Grajano d'Asti. Egli combatte
per mantener l'infamia sul capo de' suoi compagni!... m'intendete!...
Ch'egli non esca vivo di questo campo.&mdash;</p>

<p>Fieramosca che era vicino a Brancaleone gli disse sottovoce:&mdash;Ah!
se il voto non mi legasse le mani!...&mdash;E Brancaleone
gli rispose:&mdash;Lascia far a me che non ho voti; so
io dove gliel'ho da appiccare!&mdash;</p>

<p>La voglia d'uccider Grajano era nata in lui dal giorno in
cui, udite le vicende del suo amico, vide che poteva così toglier
di mezzo l'ostacolo che si frapponeva fra esso e Ginevra.
Sapendolo poi nel numero dei campioni francesi, conobbe
che l'occasione non gli sarebbe mancata; ed il giorno
della giostra, si rammenterà il lettore delle informazioni
che si procacciò, mentre il cavalier astigiano s'armava accanto
all'anfiteatro. Ora la fine impreveduta di Ginevra distruggeva
il suo primo pensiero; tuttavia non abbandonò il
disegno, e gli crebbe poi il desiderio di eseguirlo, per le parole
del signor Prospero, al quale, come al capo della parte
colonnese, obbediva ciecamente in tutto.</p>

<p>I due padrini intanto s'eran ritirati ai loro posti: Bajardo
presso i giudici, ed il Colonna sotto le querce. Questi tutto
armato, fuorchè il capo, su un gran cavallo nero coperto di<span class="pagenum"><a name="Page_233" id="Page_233">[Pg 233]</a></span>
una gualdrappa vermiglia ricamata in oro, alzava la fronte
grave ed ardita verso i suoi, aspettando in silenzio la tromba.
Avea accanto un suo paggio, bel giovane di sedici anni,
vestito di cilestro, colle calze color di carmino, e varj caposquadra
dell'esercito in diverse attitudini che, malgrado la
loro immobilità, mostravano non so che d'energico e di marziale.
A misura che s'avvicinava il momento, venivano a
tutti mancando le parole; al più, s'udiva qualche monosillabo
bisbigliato sommessamente fra' vicini; ed in questa
quiete che dava all'adunanza un aspetto grave e solenne risonava
solo di tempo in tempo lo scalpitare ed il nitrir dei
cavalli, che tenuti in riposo e ben pasciuti, non potevan ora
star fissi nell'ordinanza, rodevano i lunghi freni dorati, li
coprivan di spuma, facendo arco del collo e della coda; e,
rizzandosi sui piè di dietro, sbuffavano colle nari tese e sanguigne,
e parevan dagli occhi gettar faville.</p>

<p>È difficile ai giorni nostri formarsi un'idea dell'aspetto
marziale d'un uomo d'arme di quel tempo, coperto tutto di
ferro esso e 'l cavallo. Ogni cavaliere colla visiera abbassata,
chiuso nell'arnese, collo scudo al petto e la lancia alla coscia,
inforcava una sella, i cui arcioni ferrati s'alzavano
avanti e dietro come due ripari che rendevano quasi impossibile
il cadere; incastrato così, stringendo le ginocchia, era
talmente aderente al cavallo, che tutti i suoi moti gli si comunicavano
con quell'unità che dovrebbe legare le due nature
del centauro.</p>

<p>I cavalli avean le parti anteriori e laterali del capo difese
da un guernimento di ferro, nel quale eran soltanto due
buchi per gli occhi; in mezzo alla fronte una punta; il collo,
le spalle ed il petto ugualmente coperto da piastre soprapposte
a guisa di scaglie, e snodate, onde lasciar liberi tutti i
moti; ed un arnese dello stesso artificio si stendeva sulla
groppa e le parti laterali del ventre, lasciandone scoperto
soltanto il luogo per le spronate. Le belle fattezze di questi
nobili animali eran così deturpate da tutte quell'armature
che parevano dalle gambe in fuori quasi altrettanti rinoceronti.
Vedendoli fermi si sarebbe creduto impossibile che
potessero muoversi non che correre; ma uno scuoter di briglia<span class="pagenum"><a name="Page_234" id="Page_234">[Pg 234]</a></span>
od un accostar del calcagno del cavaliere li trovava agili
e pronti come fosser nudi, tanto maestrevolmente eran congegnate
quell'armi.</p>

<p>Oltre lancia, spada e pugnale che ogni uomo d'arme portava
sulla persona, avea appese all'arcione davanti una
mazza d'acciajo, ed un'azza: e gl'Italiani avean gran nome
nel maneggio di quest'armi. Il modo poi d'ornarsi era vario,
secondo il capriccio d'ognuno: sulla cima degli elmi svolazzavan
penne di molti colori disposte per lo più intorno
ad un lungo pennacchio formato della coda del pavone. Alcuni
invece di penne aveano strisce di stoffa frastagliata,
dette dai Francesi <i>lambrequins</i>. Chi portava sopravveste, chi
tracolle, chi avendo un'armatura ricca e ben lavorata, la
lasciava scoperta: anche i cavalli avevan sul capo o penne
o qualche altro ornamento, e le briglie larghe quasi un palmo
a festoni, e di colori che chiamavan l'occhio: spesso
per la fattura e per la ricchezza degli ornati erano esse sole
di gran valore. Sugli scudi, oltre l'impresa che solevan portarvi
dipinta, avean gl'Italiani fatto scrivere motti convenienti
a quell'occasione: quello di Fieramosca diceva, per
citarne uno: <i>Quid possit pateat saltem nunc Itala virtus</i>.</p>

<p>Un araldo alla fine venne avanti in mezzo al campo, e
bandì ad alta voce, che alcuno non ardisse favorire o disfavorire
nessuna delle parti nè con fatti, nè con voci, nè con
cenni: ritornato presso i giudici, il trombetta diede il primo
squillo di tromba: diede il secondo.... si sarebbe sentito
volar una mosca: diede il terzo, ed i cavalieri con moto simultaneo
allentate le briglie, curvati i dorsi sul collo dei
cavalli, e piantando spronate che li levavan di peso, si scagliarono
a slanci prima, poi di carriera serrata rapidissima
gli uni su gli altri, levando il grido, <i>Viva Italia!</i> da una parte,
e <i>Viva Francia!</i> dall'altra, che s'udì fino al mare. Avean
circa centocinquanta passi da correre per incontrarsi. S'alzò
a poco a poco la polvere, crebbe, si fece più densa, gli avvolse
prima che si fossero giunti, li coperse e nascose affatto
come un nuvolo quando si dieder di cozzo, urtandosi i cavalli
fronte contra fronte, e i cavalieri rompendo le lance
sugli scudi e le corazze degli avversarj con quel fragore che<span class="pagenum"><a name="Page_235" id="Page_235">[Pg 235]</a></span>
produce una frana di massi che rovinando su un pendio
senza ostacoli da prima, poi trova una selva nella quale si
caccia, e fiacca, sradica, fracassa ciò che trova. Fu tolto
così agli spettatori la vista del primo scontro, ed appena in
quell'ammasso confuso e polveroso d'uomini e di cavalli potevan
distinguere il balenar dell'armi percosse dal sole, e
qualche brano di penne, che la furia dei colpi aveva lacerate,
volare avvolgendosi in quel turbine, ed allontanarsene poi
sollevato dal vento. Il frastuono rimbombò per le valli dei
contorni; Diego Garcia si percosse col pugno sulla coscia
per la maraviglia e per la smania di non esser anch'esso là
in mezzo; e questo fu il solo atto che si notasse fra gli spettatori
attoniti ed immoti.</p>

<p>Rimase per alcuni secondi riunito quel gruppo di battaglia,
ed un certo luccicar più sottile che qua e là balenava
a traverso la polvere, mostrò che i cavalieri avean posto
mano alle spade: s'udiva uno scrosciar di ferri, un martellar
così a minuto come se in quello spazio fossero state in
opera dieci paja d'incudini. Tutto quell'ammasso pieno d'una
luce vivissima, e direi guizzante in sè stessa, era simile ad
una macchina di fuoco d'artifizio, quando è velata in parte
dal fumo: tanto era complicato e rapido il muoversi, lo
stringersi, l'aprirsi, il ravvolgersi che faceva in tutte le sue
parti.</p>

<p>L'ansietà di poter veder qualche cosa e sapere a chi toccasse
il primo onore, era tale che ormai si stava per prorompere
in grida; e già s'udiva un crescente bisbiglio, che
fu però soffocato dai cenni degli araldi, non meno che dal
vedere uscir fuori da quel viluppo un cavallo sciolto, talmente
coperto di polvere, che neppur più si capiva di che
colore avesse la sella: scorrendo pel campo di mezzo galoppo
si trascinava fra le zampe la briglia mezza lacerata, e,
mettendovi su or un piede, or un altro, si veniva dando
strappate al freno che gli facean abbassar il capo, e lo mettevano
a rischio di cadere; una larga ferita dietro la spalla
versava una fontana di sangue nero e segnava la traccia;
dopo non molti passi cadde sulle ginocchia sfinito, e si arrovesciò<span class="pagenum"><a name="Page_236" id="Page_236">[Pg 236]</a></span>
sul terreno. Fu conosciuto esser della parte francese.</p>

<p>Gli uomini d'arme intanto accoppiatisi combattevano
spada a spada, e così due a due dando e ribattendo quei
grandissimi colpi, e volteggiandosi intorno scambievolmente
per torre il lor vantaggio, venivan dilatando la zuffa serrata
dal primo assalto; la polvere cacciata dal vento più non
toglieva la vista dei combattenti; si conobbe che l'uomo
d'armi scavalcato era Martellin de Lambris. Fanfulla, per
disgrazia del Francese, gli si trovò contra, e con quella sua
pazza furia, nella quale era pur molta virtù e somma perizia,
gli appiccò alla visiera la lancia in modo che lo spinse
quant'era lunga a fargli assaggiar s'era soda la terra, e nel
fare il bel colpo alzò la voce in modo che s'udì fra tanto
strepito, e gridò:&mdash;E uno!&mdash;poi vedendosi non lontano
La Motta che al colpo di Fieramosca avea perduta una staffa,
seguitava:&mdash;I danari non basteranno...... sono pochi i
danari....&mdash;Ed allargatasi poi la zuffa, disse al vinto:&mdash;Tu
sei mio prigione......&mdash;ma l'altro rimessosi in piè gli rispose
d'una stoccata che strisciò sulla corazza lucente del Lodigiano:
non era scorso un secondo, e già la spada di Fanfulla
era caduta a due mani sull'elmo del suo nemico, il
quale sgangherato dalla prima percossa, a stento si resse
in piedi; e Fanfulla gliene appoggiò un'altra, e un'altra, ed
ogni volta gridava:&mdash;Son pochi i danari.... son pochi....
son pochi.....&mdash;e lo sforzo del colpo gli faceva pronunziar
la parola con quella specie d'appoggiatura che udiamo uscir
dal petto degli spaccalegna quando calan l'accetta.</p>

<p>Colui non si potè riavere mai da questa tempesta malgrado
i suoi sforzi: venne a terra mezzo stordito, ma non
volea perciò sentir parlar di resa; onde Fanfulla, invelenito,
gli diede l'ultima, cogliendo il tempo in cui provava a rizzarsi
in ginocchio, e lo distese immobile sul sabbione dicendogli:</p>

<p>&mdash;Sei contento ora?&mdash;</p>

<p>Bajardo, visto che colui si sarebbe fatto ammazzare inutilmente,
mandò un re d'armi, il quale gettando il suo bastone
fra i due guerrieri gridò ad alta voce: <i>Martellin de<span class="pagenum"><a name="Page_237" id="Page_237">[Pg 237]</a></span>
Lambris prisonnier</i>. Corsero alcuni uomini che l'aiutarono
alzarsi, e sorreggendolo vennero a presentarlo al signor
Prospero.</p>

<p>&mdash;Dio ti benedica le mani!&mdash;gridò questi al vincitore.</p>

<p>E diede ai suoi sergenti in guardia il barone francese che
non volle lasciarsi toglier la barbuta, si gettò a giacere al
piede d'una quercia, e vi rimase muto ed immobile.</p>

<p>Fanfulla avea voltato il cavallo, e messolo di mezzo galoppo
per tornar nella battaglia, guardava intorno ove potesse
giovar l'opera sua, e veniva per giuoco facendo in aria
colla spada mulinelli, nel quale esercizio avea la più destra
e spedita mano dell'esercito. Dando un'occhiata generale
alla zuffa vedeva che la fortuna non inclinava punto pei nemici,
e che gli uomini d'arme italiani facevano molto bene
il dovere: allora alzò più che mai il grido, chiamando a
nome La Motta, e ricominciando la novella de' <i>danari son
pochi</i>; e queste tre parole le veniva cantando sull'aria d'una
canzone che si udiva allora per le strade dai ciechi: onde
l'atto del cavalcare in un certo suo modo sbadato e bizzarro,
quel giocar di spada tanto mirabile, e pur fatto come scherzando,
e 'l tuono della voce, tutt'insieme dava a quella
canzonatura un non so che di così curioso che persino la
seria fisonomia del signor Prospero dovette un momento lasciarsi
aprire ad un sorriso.</p>

<p>Nel tempo impiegato a conseguir questa prima vittoria,
Ettore Fieramosca aveva bensì colla lancia fatto staffeggiare
La Motta, ma non gli era riuscito scavalcarlo. Era d'altra
forza, e d'altro valore che il prigioniere di Fanfulla. Fieramosca
geloso dell'onore riportato da questo, avea cominciato
colla spada a lavorare in modo, che lo sprezzatore
degli Italiani con tutta la sua virtù a stento potea stargli
contra. Le ingiurie profferite da lui la sera della cena, quando
avea detto che un uomo d'arme francese non si sarebbe
degnato aver un Italiano per ragazzo di stalla, tornarono in
mente a Fieramosca; e mentre spesseggiava stoccate e fendenti,
schiodando e rompendo l'arnese del suo nemico, e
talvolta ferendolo, gli diceva con ischerno:</p>

<p>&mdash;Almeno la striglia la sappiamo menare? Ajutati, ajutati,<span class="pagenum"><a name="Page_238" id="Page_238">[Pg 238]</a></span>
chè ora son fatti, e non parole.&mdash;</p>

<p>Non potè colui sopportar lo scherno, e menò un colpo al
capo con tal furia che, non giugnendo Ettore ad opporre
lo scudo, tentò ribatterlo colla spada; ma non resse, volò
in pezzi, e quella del francese cadendo sul collarino della
corazza lo tagliò netto, e ferì la spalla poco sopra la clavicola.
Fieramosca non aspettò il secondo: spintosi sotto,
l'abbracciò tentando batterlo in terra; l'altro, lasciata la
spada pendente, tentava sferrarsi. Ciò appunto volea Fieramosca:
sviluppatosi da lui prima che avesse potuto riprender
la spada, dato di sprone al cavallo, lo fece lanciarsi da
una parte; ed ebbe tempo di spiccar l'azza che pendea dall'arcione,
colla quale tornò addosso all'avversarjo.</p>

<p>Il buon destriere di Fieramosca ammaestrato ad ogni
qualità di battaglia, cominciò, avvertito da un leggier cenno
di briglia e di sprone, a rizzarsi come un ariete che voglia
cozzare, e far volate avanti, senza mai scostarsi tanto
dall'avversarjo che il suo signore non lo potesse giungere.
Vedendolo lavorare con tanta intelligenza, pensava Fieramosca:
Ho pur fatto bene a condurti meco! E si portò tanto
virtuosamente coll'azza, che venne riacquistando sul Francese
il vantaggio che aveva perduto.</p>

<p>La zuffa di questi antagonisti che potean dirsi i migliori
delle due parti, se non decideva della somma della battaglia,
quasi però avrebbe deciso dell'onore. Sarebbe stato doppio
biasimo per La Motta esser vinto, avendo egli manifestato
tanto disprezzo pe' suoi nemici; doppia gloria a Fieramosca
il riportarne vittoria. I suoi compagni, conoscendo che egli
era atto a tal impresa, si guardarono dal prendervi parte;
si guardavano anche i Francesi dal porgere ajuto al loro
campione, onde non si dicesse che dopo tanti vanti non gli
era bastata la vista di star contra un solo. Perciò quasi senz'avvedersene,
per alcuni minuti restaron tutti dal combattere
fissando gli occhi ne' due guerrieri. In questi i pensieri
che abbiam accennati produssero un incredibile impegno di
vincere, e combattevano con un accanimento, un'attenzione
a non commetter errori, un'alacrità a profittar dei vantaggi,<span class="pagenum"><a name="Page_239" id="Page_239">[Pg 239]</a></span>
che la loro zuffa potava dirsi un modello dell'arte cavalleresca.</p>

<p>Diego Garcia di Paredes, che avea passata la sua vita nei
fatti d'arme, pur colpito da maraviglia alla vista di così
maestrevole battaglia, non potendo più star alle mosse, si
era alzato in piedi; poi, venuto sull'estremo ciglio del greppo
che dominava il campo, gli stava guardando avidamente.
Veduto da lontano, con quel suo busto gigantesco piantato
su due gambe erculee, e colle braccia naturalmente pendenti,
pareva immobile al pari d'una statua; ma, ai vicini,
il contrarsi de' muscoli sotto le strette vesti di pelle che portava,
lo stringer delle pugna, e più di tutto lo sfavillar degli
occhi, palesavano quanto bollisse internamente, e si rodesse
di non poter essere ivi altro che spettatore.</p>

<p>I riguardi che impedivano agli altri di turbar questa battaglia,
o non vennero in mente, o non furon curati da Fanfulla
che, lasciato il signor Prospero, veniva scorrendo pel
campo; punse il cavallo, e colla spada in alto si serrò contro
La Motta. Se n'avvide Ettore e gli gridò: <i>Indietro!</i> ma
ciò non bastando, spinse il cavallo in traverso a quello del
Lodigiano, e col calcio dell'azza gli diede a man rovescia sul
petto onde con poco buon garbo gli fece rattener le briglie:</p>

<p>&mdash;Basto io per costui, e son di troppo&mdash;gli disse istizzito.</p>

<p>Fu da tutti lodato l'atto cortese verso La Motta fuorchè
da Fanfulla, che prorompendo in una di quelle esclamazioni
italiane che non si possono scrivere, disse, mezzo in collera
mezzo in riso:</p>

<p>&mdash;Hai la lingua nelle mani!&mdash;</p>

<p>Voltò il cavallo, e messosi a guisa di pazzo fra i nemici,
gli sconvolse senza assalirne nessuno in particolare, e
finito così quel momento d'inazione, si rinnovò più calda
che mai la battaglia.</p>

<p>Fin dal principio, Brancaleone fisso nel suo proposito
avea corso la lancia con Grajano d'Asti, e la fortuna s'era
mostrata uguale fra loro. Venuti alla spada si mantennero
ancora senza deciso vantaggio per nessun de' due: Brancaleone
era forse superiore al suo nemico per robustezza ed<span class="pagenum"><a name="Page_240" id="Page_240">[Pg 240]</a></span>
anche per maestria, ma il Piemontese era gran giocator di
tempo; e chi conosce l'arte dello schermire, sa quanto sia
utile questa qualità.</p>

<p>Fra i combattenti dell'altre coppie la vittoria era per tutto
in forse; e quantunque la battaglia non durasse che da
un'ora e mezzo circa, era stata però tanto ostinata e calda
che si poteva facilmente conoscere gli uomini ed i cavalli
aver bisogno d'un breve respiro, che venne loro conceduto
di comune accordo dai giudici. La tromba ne diede il segno,
ed i re d'armi entrando in mezzo spartirono i combattenti.</p>

<p>Quel bisbiglio che udiamo sorger istantaneo nei nostri
teatri al calar del sipario dopo uno spettacolo che si sia cattivata
l'attenzione degli spettatori, nacque egualmente fra
le turbe che circondavano il campo. I cavalieri tornati alla
prima ordinanza scavalcarono: chi si traea la barbuta per
rinfrescarsi la fronte e tergerne il sudore; chi, trovando l'arnese
o la bardatura de' cavalli guasta in qualche parte, s'ingegnava
di racconciarla. I cavalli, scotendo il capo e dimenando
le mascelle, cercavan sollievo al dolore cagionato
dalle scosse de' freni. E non sentendo più l'uomo in sella,
si piantavan sulle quattro zampe ed a capo basso davano un
crollo prolungato facendo risonare le loro armature. I venditori
del contorno, trovandosi a polmoni freschi, alzaron
più alte le grida, e i due padrini, mossi i cavalli, vennero a
trovare i loro guerrieri.</p>

<p>Per la prigionia d'uno de' Francesi, e per trovarsi gli altri
malmenati e feriti quasi tutti, fu giudicato da ognuno, gli
Italiani aver la meglio; e fra i molti che aveano scommesso
per l'una o per l'altra parte, quelli che tenevan pe' primi cominciavano
ad accigliarsi ed a dubitare. Il buon Bajardo
aveva troppa esperienza di simili fatti per non accorgersi che
le cose voltavan male pe' suoi. Studiando di non mostrar
questo sospetto gli incoraggiava, li poneva in ordinanza e
veniva ricordando ad ognuno le regole dell'arte, i colpi da
tentarsi ed il modo di difendersi.</p>

<p>Prospero Colonna che vedeva i suoi avere minor bisogno
di riposo per esser meno maltrattati dei nemici, dopo una
mezz'ora domandò che si riprendesse la battaglia, ed i giudici<span class="pagenum"><a name="Page_241" id="Page_241">[Pg 241]</a></span>
ne fecero dare il cenno. I cavalli, ai quali un ansar frequente
facea ancora battere i fianchi, stimolati dallo sprone
rialzarono il capo, e si lanciaron di nuovo gli uni contra gli
altri. Ormai la vittoria si dovea decidere in pochi momenti:
crebbe il silenzio, l'immobilità negli spettatori, l'accanimento
e la furia nei combattenti. Le gale del vestire, le penne,
gli ornamenti eran volati in brani, o bruttati di polvere
e di sangue. Dal fianco di Fieramosca pendeva tagliata da
un fendente la sua tracolla azzurra, l'elmo era rimasto nudo
e basso, ma egli, ferito soltanto leggermente nel collo, si
sentiva gagliardo del resto, e stringeva La Motta col quale
si era di nuovo accozzato. Fanfulla avea a fronte Jacques de
Guignes. Brancaleone seguitava la sua battaglia contra Grajano,
avvisando al modo di coglierlo sull'elmo, e gli altri
compagni qua e là per il campo si raggiravano accoppiati
coi Francesi combattendo la maggior parte coll'azza, e stringendoli
mirabilmente.</p>

<p>A un tratto s'alzò un grido fra gli spettatori: tutti, e persino
i combattenti volgendosi per conoscerne la causa, videro
che la zuffa tra Brancaleone e Grajano era finita. Questi
curvo sul collo del destriere, coll'elmo ed il cranio aperti
pel traverso, perdeva a catinelle il sangue che scorreva pei
buchi della visiera sull'arme e giù per le gambe del cavallo,
il quale stampava le pedate sanguigne. Rovinò in terra alla
fine, e risonò sul suolo come un sacco pieno di ferraglia.
Brancaleone alzò l'azza sanguinosa brandendola sul capo, e
gridò con voce maschia e terribile:</p>

<p>&mdash;Viva Italia: e così vadano i traditor rinnegati:&mdash;ed
insuperbito, si cacciò menando a due mani sui nemici che
ancora facevan difesa. Ma non durò a lungo il contrasto. La
caduta di Grajano parve desse il crollo alla bilancia. Fieramosca
accanito per la lunga ed ostinata difesa di La Motta,
raddoppiò la forza de' colpi con tanta rapidità che lo sconcertò,
lo sbalordì, e privato dello scudo con mezza spada in
mano e l'arnese schiodato e rotto, lo percosse sul collo coll'azza
di tanta forza, che lo fe' rannicchiarsi stordito sull'arcione
dinnanzi, e quasi smarrita la luce degli occhi.</p>

<p>Prima che si riavesse, Fieramosca, il quale gli stava a destra,<span class="pagenum"><a name="Page_242" id="Page_242">[Pg 242]</a></span>
buttandosi lo scudo dietro le spalle, l'afferrò colla manca
alle corregge che sulla spalla reggono il petto della corazza,
e stringendo le cosce, diede di sproni al cavallo. Questi si
lanciò avanti, e così il cavaliere francese fu violentemente
tratto giù dalla sella. Quando si stese in terra, Fieramosca
che avea colto il tempo e s'era buttato da cavallo, gli si
trovò sopra colla daga sguainata, ed appuntandogliela alla
vista in modo che un poco gli toccava la fronte, gli gridò:
Renditi o sei morto. Il barone, ancor mezzo fuor di sè,
non rispondeva; e questo silenzio potea costargli la vita:
gliela salvò Bajardo, gridandolo prigione.</p>

<p>Condotto via La Motta da' suoi famigli che lo consegnarono
al sig. Prospero, Fieramosca si voltò per risalire a cavallo:
il cavallo era scomparso: girò lo sguardo per la battaglia
e vide che Giraud de Forses, essendogli stato morto
il suo, avea tolto il destriere dell'Italiano e stava fra' suoi facendo
ancor testa agli uomini d'arme nemici. Il buon Ettore
conobbe che solo e a piedi non avrebbe potuto riaver il cavallo.
L'aveva nutrito ed allevato di sua mano, ed addestrato
a seguirlo alla voce, onde non si confuse; fattosegli più presso
che potè cominciò a chiamarlo, battendo il piede come
era usato di fare quando voleva dargli la biada. Il cavallo si
mosse per venire a quel cenno, e volendo il cavaliere contrastargli,
prima cominciò ad impennarsi, poi si mise a salti,
e, senza che colui potesse nè opporglisi nè governarlo, lo
portò suo malgrado fra gli Italiani che, circondatolo, l'ebber
prigione senza colpo di spada. Scendendo dal cavallo sul
quale tosto saltò Fieramosca, malediceva la sua fortuna; ma
questi, resagli per la punta la spada che gli era stata tolta,
gli disse:</p>

<p>&mdash;Fatti con Dio, fratello, piglia le tue armi e torna fra' tuoi,
chè i prigioni gli abbiamo per forza d'arme, e non per arti
da ciurmadori.&mdash;</p>

<p>Il Francese, che ogn'altra cosa s'aspettava, restò molto
maravigliato. Pensò un momento, poi rispose:</p>

<p>&mdash;S'io non m'arrendo alle vostre armi, m'arrendo alla
vostra cortesia:&mdash;e, presa la sua spada alla metà della lama,
andò a deporta a terra avanti al signor Prospero: e fu<span class="pagenum"><a name="Page_243" id="Page_243">[Pg 243]</a></span>
detto da tutti quelli che lodavano l'atto cortese di Fieramosca,
anche il Francese aver operato e parlato saviamente.
Per la qual cosa esso solo fu poi rimandato senza che pagasse
il riscatto.</p>

<p>La parte francese era scemata di quattro delle sue migliori
spade, mentre l'italiana contava ancora i suoi tredici uomini
a cavallo e si poteva facilmente conoscere in qual modo
la cosa dovesse andar a finire. Nonostante, i Francesi
scavalcati, che erano cinque, si serrarono insieme; ai loro
lati si posero due per parte i quattro a cavallo, e così ordinati
si disposero a far testa di nuovo agli Italiani, i quali
rannodando per la terza volta la loro battaglia, fecero impeto
tutt'insieme sugli avversarj.</p>

<p>Non venne in mente ad alcuno che questi vi potessero
reggere, ma ammirando tuttavia la costanza e l'arte di quella
brava gente, crebbe negli spettatori l'ansiosa curiosità di
veder l'esito del loro ultimo disegno; e quasi ad alcuni sapeva
male, che con tanto valore dovessero cimentarsi con
grandissimo rischio della loro vita ad un giuoco tanto disuguale.
Ma per questo non temevano i Francesi: pesti, feriti,
coperti di polvere e di sangue, pure offrivan fiero ed
onorato spettacolo stando arditi ad aspettare la rovina che
veniva loro addosso di tanti cavalli, e pareva dovesse ridurli
in polvere. Si mossero alla fine gl'Italiani, non colla prima
celerità, che la stanchezza lo vietava ai cavalli, molti dei
quali per le violente scosse dei freni avean la bocca coperta
di spuma sanguigna. Alzarono i cavalieri più forte il grido
di Viva Italia! e malgrado l'instare degli sproni, vennero a
ferire d'un galoppo grave e sonante. Nonostante le leggi promulgate
al principio, fu tale la smania di curiosità che invase
a quel punto gli spettatori, che il cerchio formato da
loro all'intorno s'andò progressivamente stringendo. Gli
uomini che avean la cura di mantener l'ordine, curiosi più
degli altri, anch'essi seguiron quel moto concentrico, come
vediamo succedere quando in piazza si caccia il toro, che al
principio ognuno sta saldo al suo luogo, ma quando un cane
comincia ad attaccarsegli all'orecchio, e poi se n'attacca
un altro, e quasi hanno fermato il loro nemico, nessun<span class="pagenum"><a name="Page_244" id="Page_244">[Pg 244]</a></span>
può più star a segno, crescon le grida, gli schiamazzi, si
scioglie l'ordine, ognuno si spinge avanti per veder meglio.</p>

<p>In mezzo alla fila di nuovo schierata degli Italiani s'era
posto Fieramosca, il quale aveva il miglior cavallo; ed ai
suoi lati, a mano a mano quelli che l'aveano meno stanco,
o più corridore; cosicchè nell'andar addosso ai nemici il
centro si spinse avanti, figurando un cuneo, del quale Ettore
era alla punta. Quest'ordine fu tanto ben mantenuto
che, giunto al ferire, sforzò la fila dei Francesi senza che
potessero pervi riparo. Qui sorse una nuova zuffa più serrata,
più terribile che mai: al numero, al valore, alla perizia
degli Italiani s'opponevano sforzi più che umani, disperazione,
rabbia del disonore imminente ed inevitabile: i prodi
ed infelici Francesi, fra un turbine di polvere, cadevano
insanguinati sotto le zampe de' cavalli, si rialzavano afferrandosi
alle staffe, alle briglie de' vincitori; ricadevano, spinti,
maltrattati, calpestati, rotolandosi sotto sopra, mezzo disarmati,
cogli arnesi infranti, e pur sempre sforzandosi di
riaversi, raccogliendo in terra pezzi di spade, tronchi di lancia,
e perfino sassi onde ritardar la sconfitta.</p>

<p>Ettore, il primo, alzò il grido onde lasciasser l'impresa e
si rendesser prigioni; ma appena era udito in quel fracasso;
o se l'udivano, negavan coi fatti, soffrendo muti quelle
orribili percosse; ed ebbri pel furore, seguitavano la mirabil
difesa. De' quattro che eran ancor in sella al principio di
questo ultimo scontro, uno era caduto, e si difendeva a piedi;
a due erano stati morti i cavalli: il quarto, preso in
mezzo, era stato fatto prigione. Sarebbe impossibile il descrivere
tutti gli strani accidenti, i colpi, gli atti disperati
che accaddero in quegli ultimi momenti, dei quali fra gli
spettatori rimase per molti anni una memoria di maraviglia
e di orrore.</p>

<p>De Liaye, per dirne uno, fu veduto afferrare a due mani
il freno di Capoccio romano, per istradargli, se potesse, o
togliergli la briglia; il cavallo se lo cacciò sotto colle zampate,
ma non potè mai farsi lasciar dal Francese, che trascinato
pel campo fu condotto in tal modo innanzi al signor
Prospero, e ci vollero molti ajuti e molte braccia, tanto era<span class="pagenum"><a name="Page_245" id="Page_245">[Pg 245]</a></span>
fuor di sè stesso, a fargli aprire le mani e porlo fra i prigionieri.
Alla fine parve agli Italiani stessi troppo crudel cosa
seguitare una simil battaglia; il gridar di Fieramosca fu
imitato dagli altri, e tutti insieme sospeso il ferire, venivan
dicendo a quei pochi superstiti: <i>prigioni</i>.... <i>prigioni</i>.</p>

<p>Fra il popolo cominciò un bisbiglio, crebbe, e senza che
valesse l'opposizione degli araldi, cominciaron voci e poi
schiamazzi ed urli onde finisse il combattere, ed i Francesi
avesser la vita salva: rotti gli ordini, s'era stretta la turba
intorno ai combattenti, che si trovavano chiusi in un cerchio
di trenta o quaranta passi di diametro: chi gridava,
chi faceva svolazzar fazzoletti e cappelli, quasi sperando di
partir così la battaglia; chi si volgeva ai giudici ed ai padrini.
Il signor Prospero fattosi far luogo, e venuto più presso,
alzava la voce e il bastone per indurre i Francesi alla resa;
Bajardo, anch'esso, per quanto sentisse dolore dell'infelice
riuscita de' suoi, visto esser inutile un maggior contrasto, e
pensando che era troppo peccato lo sprecar così il sangue e
le vite di que' valorosi, si spinse avanti, e gridava ai suoi
che finissero, e si desser prigioni: ma nè la sua, nè l'altrui
voce non era ascoltata dai vinti, che avendo appena ancora
sembianza d'uomini parevan piuttosto demonj, furie scatenate.
Scesero alla fine anche i giudici dal tribunale; vennero
in mezzo al cerchio, fecero dar nelle trombe e gridar ad alta
voce gl'Italiani vincitori: questi allora voller ritirarsi, ma
tutto era niente: i loro nemici, che la rabbia, il dolore, le
ferite avean inebriati al punto di non capire e non sentir più
nulla, seguitavano, come tigri che siano strette fra gli avvolgimenti
d'un serpente, a ghermirsi come potevano co' loro
avversarj.</p>

<p>Diego Garcia, finalmente, visto che non v'era altro modo,
prese partito, e gettandosi alle spalle di Sacet de Jacet, che
attaccato con Brancaleone pretendeva strappargli l'azza dalle
mani mentre questi era in forse d'appiccargliene un colpo
sul capo, ed al certo l'avrebbe fatto cascar morto, l'avvinghiò
con quella sua maravigliosa forza, e lo trasse suo malgrado
fuor della zuffa. Quest'esempio fu imitato da molti
spettatori, e in un momento furon tutti addosso ed attorno<span class="pagenum"><a name="Page_246" id="Page_246">[Pg 246]</a></span>
ai combattenti, e quantunque ne riportassero qualche percossa,
pure, urtandosi, stracciandosi i panni, dopo molto
stento e molto tirare, vennero a capo di levar di mezzo
que' cinque o sei uomini mezzo fracassati; e quantunque si
dibattessero ancora, e schiumasser di rabbia, pure alla fine
li trassero sotto le querce cogli altri prigioni.</p>

<p>La prima cura di Fieramosca, finito appena il combattere,
fu gettarsi da cavallo e correre a Grajano d'Asti, che giaceva
immobile nel luogo ov'era caduto.</p>

<p>Quando Brancaleone ebbe fatto il bel colpo, il cuor generoso
di Ettore non avea pur potuto difendersi da un primo
moto di gioja. Ma nato appena, lo represse un sublime e virtuoso
pensiero. Venne a lui, fece cansar la gente che gli
stava affollata intorno, e gli s'inginocchiò accanto. Il sangue
scorreva ancora dall'ampia ferita, ma lento ed aggrumato:
gli sollevò il capo adagio adagio, e con tanta cura,
che si sarebbe pensato avesse a salvare il suo più caro amico,
e giunse a liberarlo dalla barbuta.</p>

<p>Ma l'azza, spaccato il cranio, era entrata nel cervello tre
dita: il cavaliere era morto. Ettore con un sospiro, che
sorse dal profondo del cuore, depose di nuovo a terra il capo
dell'ucciso, e rizzatosi, disse a' suoi compagni che erano
anch'essi venuti a vedere, e più direttamente a Brancaleone:</p>

<p>&mdash;Codesta tua arme (ed additava l'azza che quegli teneva
in pugno stillante ancora di sangue) ha compiuta oggi una
gran giustizia. Ma come potremmo godere tal vittoria? Il
sangue che inzuppa questa terra non è egli sangue italiano?
E costui, forte e prode in guerra, non avrebbe potuto
spargerlo a sua ed a nostra gloria contra i comuni nemici?
La tomba di Grajano allora sarebbe stata venerata e gloriosa;
la sua memoria, un esempio d'onore. Invece egli giace
infame, e sulle sue ceneri peserà la maledizione de' traditori
della patria....&mdash;Dopo queste parole tornarono tutti in silenzio
e pensosi ai loro cavalli. Il cadavere fu la sera portato
a Barletta, ma quando si volle seppellirlo nel sagrato,
il popolo, levato a rumore, non lo permise. I becchini lo
portarono al passo d'un torrente a due miglia dalla città, cavarono<span class="pagenum"><a name="Page_247" id="Page_247">[Pg 247]</a></span>
una fossa e ve lo chiusero. D'allora in poi quel luogo
fu chiamato il <i>Passo del traditore</i>.</p>

<p>Il signor Prospero prima di moversi per uscir del campo,
voltosi a Bajardo gli domandò se voleva sborsare il riscatto
de' suoi. La millanteria di La Motta venne così scontata da
Bajardo, il quale non rispose: ed i giudici decretarono che
i prigioni dovessero seguire i loro vincitori a Barletta. Si
avviarono a piedi, muti, sbalorditi, circondati da una folla
immensa, e gl'Italiani li seguivano a cavallo, al suono degli
stromenti, e fra le grida di: <i>viva Italia! viva Colonna!</i></p>

<p>Giunti alla rocca, e saliti nella sala, i tredici guerrieri
presentarono i dodici prigioni a Consalvo che gli aspettava
in mezzo alla sua baronia. Il gran Capitano dopo aver molto
lodato i vincitori, si volse ai Francesi e disse loro:</p>

<p>&mdash;Non sarà mai ch'io voglia insultare alla mala fortuna
d'uomini valorosi: l'arme son giornaliere, e chi è vinto oggi
può vincer domani. Non vi dirò di rispettar d'or innanzi il
valore italiano: dopo simili fatti le mie parole sarebbero superflue.
Vi dirò bensì che impariate d'or innanzi ad onorare
il valore e l'ardire ovunque si trova; ricordandovi, che Dio
l'ha distribuito fra gli uomini, e non l'ha accordato come un
privilegio alla vostra nazione; e che il vero coraggio è ornato
dalla modestia, e vituperato dalla millanteria.&mdash;</p>

<p>Dopo queste parole licenziatili, tutti insieme uscirono della
sala, e cotal fine ebbe quella gloriosa giornata.</p>
</div>

<hr class="chap" />

<div class="chapter">

<h2><a name="CONCLUSIONE" id="CONCLUSIONE">CONCLUSIONE.<br />&mdash;</a></h2>

<p class="pn">Tutti coloro che narrano o scrivono una storia, (siamo
sinceri) hanno in sè un po' di speranza ch'essa possa dilettare,
e che si trovi qualcuno che l'ascolti o la legga fino alla
fine: anche noi abbiam sempre avuto riposta in un cantuccio
del cuore questa speranza, che, simile alla fiamma d'una
candela esposta al vento, alle volte si faceva maggiore (rida<span class="pagenumr"><a name="Page_248" id="Page_248">[Pg 248]</a></span>
pure il lettore, che ha ragione), alle volte piccina piccina, e
stava per ispegnersi; ma l'amor proprio ha saputo governarla
così bene che non s'è spenta mai fin'ora.</p>

<p>Se questo sottile adulatore non ci ha ingannati; se realmente
s'è trovato un lettore abbastanza paziente per accompagnarci
fin qui, possiam lusingarci che abbia caro udire
qualcosa di più sul conto di Fieramosca; e noi molto volentieri
gliene diremo ciò che ne abbiam potuto sapere.</p>

<p>Quando Consalvo ebbe licenziato i vincitori ed i prigioni,
questi vennero accolti e ben trattati in casa di Colonna, ove
dormirono quella notte; e l'indomani essendo stati recati i
danari del riscatto dal campo francese, vennero rimandati
liberi ed accompagnati da molti fin fuor della porta con
quelle dimostrazioni d'onore che meritava la loro valorosa
difesa.</p>

<p>Ma Fieramosca, uscito appena dalla presenza del gran Capitano,
non badò più a loro. Poteva finalmente pensare a sè
ed a Ginevra, onde si tolse chetamente di mezzo a' suoi compagni
che se n'andavano fra una turba d'amici, e che inebriati
per l'allegrezza della vittoria non potevano in quel momento
aver altri pensieri, nè por mente a lui. Vide in fondo
ad una delle logge del cortile Vittoria Colonna, che, dopo essersi
trovata presente all'accoglienza fatta da Consalvo ai
tredici guerrieri, ritornava nelle sue camere, ed era presso
ad entrarvi: onde messosi a correre, e chiamandola a nome,
la fece volgere e fermarsi. Vittoria, cui eran venute all'orecchio
parte delle vicende di Fieramosca, indovinò che cosa
fosse per domandarle.</p>

<p>Oh Dio! che rispondergli? pensò fra sè: ma non ebbe
tempo a riflettere, che già Ettore le stava vicino. Avea
l'armatura coperta di polvere, ed intaccata qua e là dai colpi
ricevuti; sull'elmo una sola penna rotta, dell'altre non eran
rimasti che i fusti; e la visiera alzata lasciava vedere il suo
bel volto, affilato per la fatica, asperso di sudore, e pieno
tutt'insieme d'allegrezza per la gloria ottenuta, e d'ansietà
pel desiderio di ritrovar quella che dopo la morte di Grajano
poteva finalmente dir sua.</p>

<p>Siccome il cuor dell'uomo è inclinato a sperare o temere<span class="pagenum"><a name="Page_249" id="Page_249">[Pg 249]</a></span>
a seconda delle circostanze in cui si trova, lo scoramento,
direi, la disperazione che aveva provato la notte e la mattina
prima della battaglia, pensando ai casi di Ginevra, ora
colla scossa fisica e morale ricevuta dal lungo combattere,
colla ineffabil gioja dell'aver vinto, s'era mutata in una confidente
speranza di trovarla sana e salva.</p>

<p>&mdash;Madonna!&mdash;disse col respiro frequente che vien prodotto
dal batticuore:&mdash;Dio vi rimuneri, e vi benedica; so
tutto.... che l'avete accolta, che le avete fatto tanto bene....
poverina.... e' bisognava....! Conducetemi da lei, andiamo
per amor di Dio.&mdash;</p>

<p>Ogni parola del giovane era una coltellata al cuore di Vittoria,
e non le bastò l'animo di dargli la nuova dolorosa;
anzi ebbe forza di comporre il volto ad un mezzo sorriso e
gli disse:</p>

<p>&mdash;Ginevra è di nuovo a Sant'Orsola (era vero pur troppo,
che un'ora prima del ritorno degli Italiani dal campo era
stata portata al monastero, accompagnandola Fra Mariano
onde seppellirla nella notte).</p>

<p>&mdash;A Sant'Orsola! come, così presto? dunque non ha
avuto male? dunque sta bene?</p>

<p>&mdash;Sì, sta bene.&mdash;</p>

<p>Fieramosca aprì le braccia (tanta fu la piena dell'allegrezza)
come per abbracciar Vittoria, ma invece posto a
terra un ginocchio, presale una mano, vi stampò baci di
gratitudine, che valevan più di mille parole.</p>

<p>Poi s'alzò, come fuor di sè, e se n'andava senza dir altro
per correre a Sant'Orsola: si fermò un tratto, guardandosi
sul petto, e tornò indietro.</p>

<p>&mdash;Vedete, signora&mdash;diceva sorridendo con una cotal trepidanza&mdash;vedete
questa tracolla azzurra, me l'ha data
essa.... oggi un colpo di spada, trovando la corazza che consentiva
di sotto, l'ha tagliata in due.&mdash;</p>

<p>In così dire scioglieva il nodo che avea fatto coi due capi
onde non cadessero.</p>

<p>&mdash;Son troppo ardito, lo so, ma in grazia, v'increscerebbe
racconciarla tanto che Ginevra non s'avvedesse ch'è tagliata?<span class="pagenum"><a name="Page_250" id="Page_250">[Pg 250]</a></span>
Sel torrebbe, poverina, a mal presagio.... direbbe: Non
sapevi coprirla collo scudo....?&mdash;</p>

<p>Vittoria s'avviò volentieri alle sue camere a prender ciò
che bisognava, contenta di potersi togliere così un momento
dal giovane e nascondergli la commozione che provava nel
veder la sua ingannevol fiducia. Tornò più rinfrancata, e si
pose a racconciar la tracolla, e tenendo il viso basso, Fieramosca
non s'accorse di nulla.</p>

<p>&mdash;Appena&mdash;diceva questi sorridendo mentre l'altra lavorava&mdash;appena
si conosce più di che colore ella sia......
ha passate di gran fortune..... m'è stata compagna al male,
ora lo sarà al bene. Sapete da quanti anni non la lascio
mai!.... l'ho salvata in tante battaglie... ed oggi!... quando
tutti i miei dispiaceri si volgono in allegrezza.... me l'hanno
da aver guastata! Chi credesse agli augurj che cosa saprebbe
dire?&mdash;Vittoria attendeva a cucire senza risponder parola.
Contrastata fra il pensiero che bisognava pur fargli conoscer
la verità, e l'invincibile ripugnanza che provava a dargli un
tanto dolore, credè poter conciliar tutto col cercar Brancaleone,
tosto che Ettore fosse partito da lei, ed avvertirlo onde
soccorresse il suo amico in questa terribil prova.</p>

<p>&mdash;Vi ringrazio mille volte&mdash;disse Ettore quando fu terminato
il lavoro; e giù per lo scalone, in un lampo fu in
cortile. Non v'era rimasto altri che il suo servo Masuccio
che teneva per la briglia il cavallo coperto di schiuma; la
povera bestia avea il capo basso e l'occhio spento; un ansar
grave le facea battere il fianco.</p>

<p>&mdash;Alla stalla, alla stalla&mdash;gridò Ettore al fante, nel passargli
vicino&mdash;chi t'insegna?..... un cavallo sudato fermo
all'aria!&mdash;ed uscì del cortile dirigendosi al porto
per andar a Sant'Orsola: per mare era più breve il tragitto.</p>

<p>Giunto ove si usavan tenere i battelli, non ve ne trovò
nemmeno uno. Le navi che portavan le soldatesche venute
di Spagna avean gettato l'ancora in porto, e volendo Consalvo
che le truppe scendessero a terra prima di sera, tutte
le barche erano state tolte per questo servizio.</p>

<p>Ettore battè i piedi per l'impazienza, poi disse:&mdash;Anderò<span class="pagenum"><a name="Page_251" id="Page_251">[Pg 251]</a></span>
a cavallo: è un po' più lunga; così sia.&mdash;Venne alla stalla:
Masuccio stava per toglier la briglia ad Airone.</p>

<p>&mdash;Lasciagliela&mdash;disse Fieramosca. La prese dalle sue
mani, gliela buttò sul collo, con un salto fu in sella, e dopo
pochi minuti era fuor di città sulla strada lungo il lido che
va al monastero.</p>

<p>&mdash;Povero Airone!&mdash;diceva battendogli colla mano sul
collo, mentre affrettava col calcagno il trotto svogliato del
buon destriere che trovava duro gli venisse vietata la stalla
dopo tanta fatica:&mdash;Hai ragione; ma abbi pazienza un altro
poco, e ti ristorerò di tutto.&mdash;</p>

<p>La notte intanto s'andava avvicinando: era già tramontato
il sole da una mezz'ora: Fieramosca, il quale camminava
verso l'Oriente, aveva dietro le spalle il cielo sgombro
e sereno, ed in faccia lo vedeva occupato da lunghi nuvoloni
neri che di sotto finivano in una riga parallela all'orizzonte.
Da questa si vedevano molte strisce di pioggia più o meno
dense scendere a piombo sulla linea del mare; e le cime di
quell'ammasso di nubi che salivano sino a mezzo il cielo,
percosse ancora dalla luce del crepuscolo, si colorivano di
una tinta biancastra. Durava quasi continuo in mezzo a quel
buio il luccicar tremolo dei lampi, ed il romoreggiar cupo e
lontano dei tuoni. Il mare andava ingrossando, e minacciava
fortuna; gonfio e nel mezzo d'una tinta quasi nera, sulla
sola cresta dell'onde si vedeano scorrere spruzzi bianchi e
minuti: alla spiaggia poi i flutti alzandosi gradatamente finivano
in una lama sottilissima, verde e trasparente, che
veniva avanti simile ad un muro di vetro, finchè l'estremo
lembo ravvolgendosi in sè stesso cadeva con fragore e inondava
di schiuma la ghiaja asciutta del lido.</p>

<p>L'apparenza malinconica del tempo non poteva però in
quel momento turbar d'un punto la felicità del giovane italiano.
Misurava con occhio impaziente il tratto di strada che
lo separava da Sant'Orsola, ed essendo la piaggia rasa e scoperta,
potea vederlo tutto. Si immaginava il piacere del
primo apparir di Ginevra; se la vedeva venir incontro con
quel suo volger d'occhi onesto, con quel moversi leggiadro
e tutto grazia. Sperava poter giunger il primo a darle nuova<span class="pagenum"><a name="Page_252" id="Page_252">[Pg 252]</a></span>
della vittoria, e solo si travagliava considerando in qual più
convenevol modo avesse a farle conoscere che ella oramai
potea disporre della sua mano.</p>

<p>A due tiri d'archibugio dalla torre, il vento di levante che
lo feriva in viso avea portata più vicina la bufera: larghi
goccioloni venivano di traverso e percuotendo sulla corazza
rimbalzavano in ispruzzi; spesseggiano, divengono a poco a
poco minuti e fitti. Succede un colpo di tuono, pel quale
sembra siasi levata in cielo una cateratta, e comincia un
rovescio d'acqua che lava Fieramosca da capo a piedi benchè
lo cogliesse a pochi passi dalla torre. La porta era ancora
aperta; trapassò veloce, e presto fu nell'isola ed alla
foresteria. Legato ad una ferriata il cavallo, dov'era dal
tetto un po' di riparo, in quattro salti fu nelle camere di Ginevra.</p>

<p>Sarà inutile il dire che le trovò vuote. Ridiscese, ed alla
prima pensò di cercarla in chiesa. Sapea ch'essa andava per
lo più a pregare in un coretto, posto su in alto; appena entrato,
vi gettò lo sguardo: era vuoto, la chiesa vuota, e
quasi affatto buja; vuota la parte del coro che si vedeva:
pure egli sentiva un salmeggiar cupo, come uscisse di sotterra.
Andò avanti, e s'accorse che dal foro posto innanzi
l'altar maggiore, il quale rispondeva giù nella cappelletta,
usciva un raggio che andava a figurare nella volta un tondo
di luce scolorita; quando vi fu vicino, sentì che si recitavan
preci nel sotterraneo. Voltò dietro l'altare, e scese. Il
suono delle sue armi, degli sproni e del puntale della spada
che batteva sui gradini fece volger quelli che formando un
cerchio empievano la cappella; s'aprirono: ai piedi si trovò
il cataletto che avea visto la mattina nella sagrestia di San
Domenico: in faccia accanto all'altare era Fra Mariano in
rocchetto, stola da morti, e col braccio levato, teneva l'asperges;
in mezzo, un avello aperto; di qua due uomini che
ne tenevan ritta la lapide, di là Zoraide ginocchioni, curva
sul corpo di Ginevra che era già dentro, e singhiozzando le
componeva il velo intorno al volto ed una corona di rose
bianche sulla fronte.</p>

<p>Ettore giunto al basso, vide, stette immobile, senza mandar<span class="pagenum"><a name="Page_253" id="Page_253">[Pg 253]</a></span>
una voce, senza far un atto, senza batter palpebra: il
suo viso a poco a poco s'affilò, divenne pallido come la
morte, le labbra gli tremavano convulse, e grosse gocciole
di sudor freddo gli scorrevano dalla fronte.</p>

<p>A Zoraide si raddoppiarono i singhiozzi, e Fra Mariano,
con voce malferma che mostrava quanto il suo cuore si lacerasse
alla vista dell'infelicissimo giovane, potè pur dire:</p>

<p>&mdash;Jeri è volata in cielo; Dio la fa ora più contenta che
non sarebbe stata fra noi....&mdash;</p>

<p>Ma anch'esso, il buon frate, sentì dal pianto troncarsi le
parole, e tacque.</p>

<p>La pietra, ricondotta coi pali di ferro sul vano della tomba,
trovò il suo incastro, vi cadde, vi si fermò.</p>

<p>Ettore era sempre immobile: Fra Mariano venne a lui,
gli prese la mano, che ebbe senza resistenza, l'abbracciò,
lo volse per farlo uscir di colà, ed Ettore obbedì. Saliron la
scala, usciron di chiesa; duravano i lampi, i tuoni e l'acqua
a secchie. Quando furon presso la foresteria, si sviluppò
Fieramosca dalle braccia del frate, e prima che questi potesse
quasi profferir parola, era già in sella curvo sul collo
del cavallo, fittigli nella pancia gli sproni; ed il galoppo sonava
sotto il portone della torre.</p>

<p>Nè gli amici di Fieramosca, nè uomo nessuno di quell'età
lo vide mai più, d'allora in poi nè vivo nè morto.</p>

<p>Si fecero varie congetture sulla sua fine; tutte però vane
ed incerte. Una sola potè presentare un tal che di verisimile
e fu questa.</p>

<p>Alcuni poveri montanari del Gargano, che attendevano a
far carbone, raccontarono ad altri villani (e così da bocca
in bocca dopo molto tempo corse la voce in Barletta, quando
già s'era levato il campo spagnuolo), che era loro comparso,
una notte d'un gran temporale, una strana visione
d'un cavaliere armato a cavallo sulla cima di certe rocche
inaccessibili, che stavano sopra un burrato cadente a piombo
nel mare: cominciarono a dirlo pochi, poi molti, poi
alfine tutti dissero e tennero per fermo fosse stato l'arcangelo
San Michele.</p>

<p>Quando però lo seppe Fra Mariano, e venne a confrontar<span class="pagenum"><a name="Page_254" id="Page_254">[Pg 254]</a></span>
l'epoche, pensò invece potesse essere stato Ettore, che fuor
di sè, spinto il cavallo in luoghi difficilissimi, alla fine fosse
caduto con esso in qualche ignoto precipizio, e forse anche
nel mare.</p>

<p>Nel mille seicento sedici, essendo rimasto a secco un tratto
di una scogliera sotto il Gargano, ad un pescatore venne veduto
incastrato fra due pietroni un ammasso di ferraglie
quasi interamente rose dal salso marino e dalla ruggine, e
vi trovò fra mezzo ossa umane, e il carcame d'un cavallo.</p>

<p>Ora il Lettore pensi ciò che gli par meglio, che la nostra
storia è finita.</p>

<p>Credere ch'ella possa venir bene accolta per i suoi meriti
sarebbe vana e ridicola lusinga; ma stimiamo ci sia lecito
sperare che gl'Italiani accettino con amorevole indulgenza
il buon volere di chi ricorda loro un fatto, che tanto gli
onora. Per far vieppiù risplendere il valore de' vincitori non
ci siam creduto lecito introdurre circostanze a carico dei
vinti, che si scoprissero false leggendo le storie di Giovio,
di Guicciardini e degli altri scrittori che parlano di questo
fatto. Non era nostro scopo far ingiuria al valor de' Francesi,
che siamo i primi a riconoscere ed a lodare; ma soltanto
render noto quello che mostrarono gl'Italiani; e non avevam
bisogno d'alterar la storia, dalla quale ci vien resa piena
giustizia. A questo proposito ci sia lecito dichiarare quanto
da noi si stimi sciaurata contesa quella che accende gli uomini
delle diverse nazioni a rinfacciarsi a vicenda, e spesso
ajutandosi con menzogne, le loro onte ed i loro delitti: e
quanto all'opposto si reputi degno ufficio di chi vuole il
bene dell'umanità, con quella legge d'amore e di giustizia
proclamata dal Vangelo, il porre un piede su queste faville
d'odj pur troppo lunghi e micidiali.</p>

<p>Ma che diremo delle inimicizie ancor più sacrileghe e più
insensate, che son durate sì lungamente e sì frequentemente
risorte fra le varie parti d'una stessa nazione? Pur troppo
l'Italia non può in questo rifiutare un primato di colpa e di
vergogna, come in altre cose nessuno le nega un primato
di merito e di gloria. E sebbene quelle inimicizie sieno state<span class="pagenum"><a name="Page_255" id="Page_255">[Pg 255]</a></span>
sempre e sieno più che mai deplorate e maladette, troppo è
lungi ancora che il biasimo arrivi alla misura del fallo.</p>

<p>Ci sembra adunque che chi si fa di nuovo a notare alcuno
di quei fatti dolorosi di che abbondano pur troppo le nostre
storie, possa bensì adempiere imperfettamente un grande
ufficio, ma non aver taccia di fare un ufficio inutile. Ci sembra
di più che questo giudizio di disapprovazione debba apparir
più sincero e riuscir più efficace quando uno lo porta
su quella parte d'Italia dove è nato; chè altrimenti il giudizio
potrebbe parer forse parziale, e non in tutto scevro da
quel miserabile astio di municipio che intende vituperare.
Perciò credemmo che ad un uomo nato in Piemonte convenisse
più che ad altri far cadere sulla memoria di Grajano
d'Asti il biasimo che hanno meritato l'opere sue.</p>

<p>Già l'illustre conte Napione espresse l'opinione de' Piemontesi
sul conto di costui così scrivendone<a name="FNanchor_13_13" id="FNanchor_13_13"></a><a href="#Footnote_13_13" class="fnanchor">[13]</a> «.......quel
nostro Astigiano che nel famoso abbattimento di Quadrato
avendo preso le armi contra la nazione italiana per i
Francesi, non solo con essi divise l'onta di rimaner vinto
dagl'Italiani, ma, restato morto sul campo, si giudicò allora
da ognuno meritamente aver portata la pena della
sua stoltezza, giacchè per nazion forestiera avea voluto
combatter contra l'onor della patria.»</p>

<p>Ci sia permesso aggiungere che ora, per quanto si cercasse,
non si troverebbe più fra noi verun imitatore di questo
sciagurato.</p>


<p class="center elarge pn p2"><b>FINE.</b></p>
</div>

<hr class="chap" />

<p><span class="pagenum"><a name="Page_256" id="Page_256">[Pg 256]</a></span></p>


<div class="chapter">
<p class="center">BASTIA.&mdash;TIPOGRAFIA FABIANI.</p>
</div>

<hr class="chap" />

<div class="ind">
<h2><a name="NOTE" id="NOTE">NOTE:</a></h2>

<div class="footnotes">

<div class="footnote">

<p class="pn"><a name="Footnote_1_1" id="Footnote_1_1"></a><a href="#FNanchor_1_1"><span class="label">[1]</span></a> E Dio mi dia mala Pasqua, e sia la prima che verrà, ec.</p></div>

<div class="footnote">

<p class="pn"><a name="Footnote_2_2" id="Footnote_2_2"></a><a href="#FNanchor_2_2"><span class="label">[2]</span></a> Del cuojo delle sue scarpe.</p></div>

<div class="footnote">

<p class="pn"><a name="Footnote_3_3" id="Footnote_3_3"></a><a href="#FNanchor_3_3"><span class="label">[3]</span></a> Bada che senza volerlo non mi ferisca.</p></div>

<div class="footnote">

<p class="pn"><a name="Footnote_4_4" id="Footnote_4_4"></a><a href="#FNanchor_4_4"><span class="label">[4]</span></a> I guai, con pane, son più soffribili.</p></div>
<div class="footnote">

<p class="pn"><a name="Footnote_5_5" id="Footnote_5_5"></a><a href="#FNanchor_5_5"><span class="label">[5]</span></a> Vien così chiamato un tratto di campagna presso Castel Sant'Angelo,
fra il Tevere e Monte Mario.</p></div>

<div class="footnote">

<p class="pn"><a name="Footnote_6_6" id="Footnote_6_6"></a><a href="#FNanchor_6_6"><span class="label">[6]</span></a> Il bambino d'Araceli creduto miracoloso si porta ai
moribondi.</p></div>

<div class="footnote">

<p class="pn"><a name="Footnote_7_7" id="Footnote_7_7"></a><a href="#FNanchor_7_7"><span class="label">[7]</span></a> Questa ragione onde aver la vita salva, ha, in oggi ancora,
molto potere sui così detti briganti della Campagna di Roma. Chi
scrive queste pagine conosce un uomo che in tal modo è campato
dalla morte, forse altrimenti inevitabile.</p></div>

<div class="footnote">

<p class="pn"><a name="Footnote_8_8" id="Footnote_8_8"></a><a href="#FNanchor_8_8"><span class="label">[8]</span></a> Figlia dell'anima mia.</p></div>

<div class="footnote">

<p class="pn"><a name="Footnote_9_9" id="Footnote_9_9"></a><a href="#FNanchor_9_9"><span class="label">[9]</span></a> Perdio, voglio vedere se questo cane francese ha i denti lunghi
come la lingua.</p></div>

<div class="footnote">

<p class="pn"><a name="Footnote_10_10" id="Footnote_10_10"></a><a href="#FNanchor_10_10"><span class="label">[10]</span></a> Il duca di Nemours fu morto alla battaglia della Cerignola.</p></div>

<div class="footnote">

<p class="pn"><a name="Footnote_11_11" id="Footnote_11_11"></a><a href="#FNanchor_11_11"><span class="label">[11]</span></a> I fatti indicati in questa lettera si trovano particolarmente
narrati nella vita del duca Valentino di Tommaso Tommasi.</p></div>

<div class="footnote">

<p class="pn"><a name="Footnote_12_12" id="Footnote_12_12"></a><a href="#FNanchor_12_12"><span class="label">[12]</span></a> Come migliori vi mandai al campo.</p></div>

<div class="footnote">

<p class="pn"><a name="Footnote_13_13" id="Footnote_13_13"></a><a href="#FNanchor_13_13"><span class="label">[13]</span></a> <span class="smcap">Napione</span>, <i>Dell'uso e dei pregi della lingua italiana</i>. Lib. I.
cap. 4.</p></div>
</div>
</div>

<p class="transnote pn center large p6">
<span class="large">NOTE DEL TRASCRITTORE<br /></span>
Corretti gli ovvii errori tipografici.<br />
Uniformate le varie grafie utilizzate.<br />
Inserito indice mancante.<br />
Copertina creata dal trascrittore e posta in pubblico dominio.</p>

</body>
</html>
